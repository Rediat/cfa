የዳዊት ልጅ፥ የአብርሃም ልጅ የጌታችን የኢየሱስ ክርስቶስ የትውልድ መጽሐፍ፤ አብርሃም ይስሐቅን ወለደ፤ ይስሐቅም ያዕቆብን ወለደ፤ ያዕቆብም ይሁዳንና ወንድሞቹን ወለደ። ይሁዳም ከትእማር ፋሬስንና ዛራን ወለደ፤ ፋሬስም ኤስሮምን ወለደ፤ ኤስሮምም አራምን ወለደ። አራምም አሚናዳብን ወለደ፤ አሚናዳብም ነአሶንን ወለደ፤ ነአሶንም ሰልሞንን ወለደ። ሰልሞንም ከራኬብ ቦኤዝን ወለደ፤ ቦኤዝም ከሩት ኢዮቤድን ወለደ፤ ኢዮቤድም እሴይን ወለደ። እሴይም ንጉሥ ዳዊትን ወለደ። ንጉሥ ዳዊትም ከኦርዮ ሚስት ሰሎሞንን ወለደ፤ ሰሎሞንም ሮብዓምን ወለደ፤ ሮብዓምም አብያን ወለደ፤ አብያም አሳፍን ወለደ። አሳፍም ኢዮሳፍጥን ወለደ፤ ኢዮሳፍጥም ኢዮራምን ወለደ፤ ኢዮራምም ዖዝያንን ወለደ። ዖዝያንም ኢዮአታምን ወለደ፤ ኢዮአታምም አካዝን ወለደ፤ አካዝም ሕዝቅያስን ወለደ። ሕዝቅያስም ምናሴን ወለደ፤ ምናሴም አሞጽን ወለደ፤ አሞጽም ኢዮስያስን ወለደ። ኢዮስያስም በባቢሎን ምርኮ ጊዜ ኢኮንያንንና ወንድሞቹን ወለደ። ከባቢሎን ምርኮም በኋላ ኢኮንያን ሰላትያልን ወለደ፤ ሰላትያልም ዘሩባቤልን ወለደ። ዘሩባቤልም አብዩድን ወለደ፤ አብዩድም ኤልያቄምን ወለደ፤ ኤልያቄምም አዛርን ወለደ። አዛርም ሳዶቅን ወለደ፤ ሳዶቅም አኪምን ወለደ፤ አኪምም ኤልዩድን ወለደ። ኤልዩድም አልዓዛርን ወለደ፤ አልዓዛርም ማትያንን ወለደ፤ ማትያንም ያዕቆብን ወለደ። ያዕቆብም ክርስቶስ የተባለ ጌታ ኢየሱስ ከእርስዋ የተወለደ የማርያምን እጮኛ ዮሴፍን ወለደ። እንግዲህ ትውልድ ሁሉ ከአብርሃም እስከ ዳዊት ዐሥራ አራት ትውልድ፥ ከዳዊትም እስከ ባቢሎን ምርኮ ዐሥራ አራት ትውልድ፥ ከባቢሎንም ምርኮ እስከ ክርስቶስ ዐሥራ አራት ትውልድ ነው። ትውልድም ሁሉ ከአብርሃም እስከ ክርስቶስ ዐርባ ሁለት ትውልድ ነው። የጌታችን የኢየሱስ ክርስቶስ ልደት እንዲህ ነበር፤ እናቱ ማርያም ለዮሴፍ በታጨች ጊዜ፥ ሳይገናኙ በመንፈስ ቅዱስ ፀንሳ ተገኘች። እጮኛዋ ዮሴፍ ግን ጻድቅ ነበረና ሊገልጣት አልወደደም፤ በስውርም ሊተዋት አሰበ። እርሱ ግን ይህን ሲያስብ እነሆ፥ የእግዚአብሔር መልአክ በሕልም ታየው፤ እንዲህ ሲል ፥ “የዳዊት ልጅ ዮሴፍ ሆይ፥ ከእርስዋ የሚወለደው በመንፈስ ቅዱስ ነውና እጮኛህን ማርያምን ለመውሰድ አትፍራ። ልጅም ትወልዳለች፤ እርሱ ሕዝቡን ከኀጢአታቸው ያድናቸዋልና ስሙን ኢየሱስ ትለዋለህ።” ይህም ሁሉ የሆነ ከእግዚአብሔር ዘንድ በነቢይ የተነገረው ይፈጸም ዘንድ ነው፤ እንዲህ ሲል ፥ “እነሆ፥ ድንግል ትፀንሳለች፤ ልጅም ትወልዳለች፤ ስሙንም አማኑኤል ይሉታል፤ ትርጓሜውም እግዚአብሔር ከእኛ ጋር ማለት ነው።” ዮሴፍም ከእንቅልፉ ነቅቶ የእግዚአብሔር መልአክ እንዳዘዘው አደረገ፤ እጮኛውን ማርያምንም ወሰዳት። የበኽር ልጅዋንም እስክትወልድ ድረስ አላወቃትም፤ ስሙንም ኢየሱስ አለው። በንጉሡ በሄሮድስ ዘመን በይሁዳ ክፍል በቤተ ልሔም ጌታችን ኢየሱስ በተወለደ ጊዜ፥ እነሆ፥ ሰብአ ሰገል ከምሥራቅ ወደ ኢየሩሳሌም መጡ። እንዲህ ሲሉ ፥ “ኮከቡን በምሥራቅ አይተን እንሰግድለት ዘንድ መጥተናልና፥ የተወለደው የአይሁድ ንጉሥ ወዴት ነው?” ንጉሥ ሄሮድስም በሰማ ጊዜ ደነገጠ፤ ኢየሩሳሌምም በመላዋ ከእርሱ ጋር ደነገጠች። የካህናት አለቆችንና የሕዝቡን ጻፎች ሁሉ ሰብስቦ “ክርስቶስ በየት ይወለዳል?” ብሎ ጠየቃቸው። እንዲህም አሉት፤ “በይሁዳ ክፍል በቤተ ልሔም ነው፤ በነቢይ እንዲህ ተብሎ ተጽፎአልና። የይሁዳ ምድር አንቺ ቤተ ልሔም ከይሁዳ አለቆች ከቶ አታንሽም፤ ሕዝቤን እስራኤልን የሚጠብቅ ንጉሥ ከአንቺ ይወጣልና።” ከዚህም በኋላ ሄሮድስ ሰብአ ሰገልን በስውር ጠራቸው፤ ኮከቡ የታየበትንም ዘመን ከእነርሱ ተረዳ። “ሂዳችሁ የዚያን ሕፃን ነገር ርግጡን መርምሩ፤ ያገኛችሁትም እንደ ሆነ እኔም መጥቼ እሰግድለት ዘንድ በእኔ በኩል ተመልሳችሁ ንገሩኝ ” ብሎ ወደ ቤተ ልሔም ሰደዳቸው። እነርሱም ከንጉሡ ሰምተው ሄዱ፤ እነሆ፥ በምሥራቅ ያዩት ኮከብ ሕፃኑ በአለበት ቦታ ላይ ደርሶ እስኪቆም ድረስ ይመራቸው ነበር። ኮከቡንም አይተው ታላቅ ደስታ ደስ አላቸው። ወደ ቤትም በገቡ ጊዜ ሕፃኑን ከእናቱ ከማርያም ጋር አገኙት፤ ወድቀውም ሰገዱለት፤ ሣጥኖቻቸውንም ከፍተው ወርቅና ዕጣን፥ ከርቤም፥ እጅ መንሻ አቀረቡለት። ወደ ሄሮድስም እንዳይመለሱ በሕልም ነገራቸው፤ በሌላ መንገድም ወደ ሀገራቸው ሄዱ። እነርሱም ከሄዱ በኋላ እነሆ፥ የእግዚአብሔር መልአክ ለዮሴፍ በሕልም ታይቶ ፥ “ሄሮድስ ሕፃኑን ሊገድለው ይሻዋልና ተነሣ፤ ሕፃኑንና እናቱንም ይዘህ ወደ ምድረ ግብፅ ሽሽ፤ እስክነግርህም ድረስ በዚያ ኑር ” አለው፤ እርሱም በሌሊት ተነሥቶ ሕፃኑንና እናቱን ይዞ ወደ ግብፅ ሄደ። ከእግዚአብሔር ዘንድ “ልጄን ከግብፅ ጠራሁት ” ተብሎ በነቢይ የተነገረው ይፈጸም ዘንድ፤ ሄሮድስም እስኪሞት ድረስ በዚያ ኖረ። ከዚህም በኋላ ሄሮድስ ሰብአ ሰገል እንደ ተዘባበቱበት ባየ ጊዜ እጅግ ተቈጣና ጭፍራዎቹን ልኮ ከሰብአ ሰገል እንደ ተረዳው ዘመን ልክ ሁለት ዓመት የሆናቸውን፥ ከዚያም የሚያንሱትን፥ በቤተ ልሔምና በአውራጃዎችዋ ሁሉ የነበሩትን ሕፃናት አስገደለ። ያን ጊዜ፥ በነቢዩ በኤርምያስ የተነገረው ተፈጸመ፤ እንዲህ ሲል ፥ “ራሔል ስለ ልጆችዋ ስታለቅስ ብዙ ልቅሶና ዋይታ በራማ ተሰማ፤ መጽናናትንም እንቢ አለች፤ ልጆችዋ የሉምና።” ሄሮድስም በሞተ ጊዜ እነሆ፥ የእግዚአብሔር መልአክ በግብፅ ሀገር ለዮሴፍ በሕልም ታየው። እንዲህ ሲል ፥ “የሕፃኑን ነፍስ የሚሹ ሙተዋልና፥ ተነሥተህ ሕፃኑንና እናቱን ይዘህ ወደ እስራኤል ሀገር ሂድ።” እርሱም ተነሥቶ ሕፃኑንና እናቱን ይዞ ወደ እስራኤል ምድር ገባ። አርኬላኦስም በአባቱ በሄሮድስ ፋንታ በይሁዳ እንደ ነገሠ በሰማ ጊዜ፥ ወደዚያ ለመሄድ ፈራ፤ በሕልምም ተገልጦለት ወደ ገሊላ አውራጃ ሄደ። በነቢያት “ልጄ ናዝራዊ ይባላል ” የተባለው ይፈጸም ዘንድ ናዝሬት ወደምትባል ከተማ መጥቶ ኖረ። በዚያም ወራት መጥምቁ ዮሐንስ በይሁዳ ምድረ በዳ እየሰበከ መጣ። እንዲህ ሲል ፥ “መንግሥተ ሰማያት ቀርባለችና ንስሓ ግቡ። የእግዚአብሔርን መንገድ አዘጋጁ፤ ጥርጊያውንም አስተካክሉ እያለ በምድረ በዳ የሚያስተምር የዐዋጅ ነጋሪ ቃል ” ተብሎ በነቢዩ በኢሳይያስ የተነገረለት ይህ ነውና። የዮሐንስም ልብሱ የግመል ጠጕuር ነበር፤ በወገቡም የጠፍር መታጠቂያ ነበር፤ ምግቡም አንበጣና የጣዝማ ማር ነበር። ያን ጊዜ በይሁዳና በኢየሩሳሌም፥ በዮርዳኖስም አውራጃዎች ያሉ ሰዎች ሁሉ ወደ እርሱ ይሄዱ ነበር። ኀጢአታቸውንም እየተናዘዙ ሁሉም በዮርዳኖስ ወንዝ ከእርሱ ይጠመቁ ነበር። ነገር ግን፥ ከፈሪሳውያንና ከሰዱቃውያን ወገን ወደ ጥምቀቱ ሲመጡ ብዙ ሰዎችን ባየ ጊዜ እንዲህ አላቸው ፥ “እናንተ የእፉኝት ልጆች፥ ከሚመጣው ቐጣ ትሸሹ ዘንድ ማን አመለከታችሁ? እንግዲህስ ለንስሓ የሚያበቃችሁን በጎ ሥራ ሥሩ። አብርሃም አባት አለን በማለት የምታመልጡ አይምሰላችሁ፤ እግዚአብሔር ከእነዚህ ድንጋዮች ለአብርሃም ልጆች ማስነሣት እንዲቻለው እነግራችኋለሁ። እነሆ፥ ምሳር በዛፎች ግንድ ላይ ሊወድቅ ተቃጥቶአልና፥ መልካም ፍሬ የማያፈራ ዛፍ ሁሉ ይቈረጣል፤ ወደ እሳትም ይጣላል። “እኔ ለንስሓ በውኃ አጠምቃችኋለሁ፤ ጫማውን ለመሸከም የማይገባኝ ከእኔ በኋላ የሚመጣው እርሱ ግን ከእኔ ይልቅ ይበረታል፤ እርሱ በመንፈስ ቅዱስ፥ በእሳትም ያጠምቃችኋል። ዐውድማውን የሚያጠራበት መንሽ በእጁ ነው፤ ስንዴውንም በጎተራ ይሰበስባል፤ ገለባውን ግን በማይጠፋ እሳት ያቃጥላል።” ያን ጊዜ ጌታችን ኢየሱስ በዮሐንስ ሊጠመቅ ከገሊላ ወደ ዮርዳኖስ መጣ። ዮሐንስ ግን “እኔ በአንተ ልጠመቅ እሻለሁ፤ አንተ ወደ እኔ ትመጣለህን?” ብሎ አይሆንም አለው። ጌታችን ኢየሱስም መልሶ ፥ “አሁንስ ተው፤ እንዲህ ጽድቅን ሁሉ ልንፈጽም ይገባናልና ” አለው፤ ከዚህም በኋላ ተወው። ጌታችን ኢየሱስም ከተጠመቀ በኋላ፥ ወዲያው ከውኃ ወጣ፤ እነሆ፥ ሰማይም ተከፈተለት፤ የእግዚአብሔርም መንፈስ በርግብ አምሳል ወርዶ በራሱ ላይ ሲቀመጥ አየ። እነሆም፥ “በእርሱ ደስ የሚለኝ የምወድደው ልጄ ይህ ነው ” የሚል ድምፅ ከሰማይ መጣ። ከዚህም በኋላ ከዲያብሎስ ይፈተን ዘንድ መንፈስ ጌታችን ኢየሱስን ወደ ምድረ በዳ ወሰደው። አርባ ቀንና አርባ ሌሊትም ጿመ፤ ከዚህም በኋላ ተራበ። የሚፈታተነውም ቀርቦ፥ “አንተ የእግዚአብሔር ልጅ ከሆንህስ እነዚህ ድንጋዮች ዳቦ እንዲሆኑ እዘዝ ” አለው። ጌታችን ኢየሱስም መልሶ ፥ “ሰው የሚኖረው ከእግዚአብሔር አፍ በሚወጣው ቃል ሁሉ እንጂ በእንጀራ ብቻ እንዳይደለ ተጽፎአል፤” አለው። ከዚህም በኋላ፥ ዲያብሎስ ወደ ቅድስት ከተማ ወስዶ በቤተ መቅደሱ ጫፍ ላይ አቆመው። “አንተ በእውነት የእግዚአብሔር ልጅ ከሆንህስ ከዚህ መር ብለህ ወደ ታች ውረድ፤ ይጠብቁህ ዘንድ ስለ አንተ መላእክቱን ያዝዝልሃል፤ እግርህም በድንጋይ እንዳትሰነካከል በእጃቸው ያነሡሃል ተብሎ ተጽፎአልና ” አለው። ጌታችን ኢየሱስም መልሶ ፥ “አምላክህ እግዚአብሔርን አትፈታተነው ተብሎ ደግሞ ተጽፎአል ” አለው። ከዚህ በኋላ ዲያብሎስ እጅግ ረዥም ወደ ሆነ ተራራ አውጥቶ የዓለሙን ሁሉ መንግሥታት፥ ክብራቸውንም ሁሉ አሳየው። “ብትሰግድልኝ፥ እጅ ብትነሳኝም ይህን ሁሉ እሰጥሀለሁ ” አለው። ከዚህም በኋላ ጌታችን ኢየሱስ ፥ “አንተ ሰይጣን ከአጠገቤ ሂድ፤ ለጌታህ ለእግዚአብሔር ስገድ፤ እርሱንም ብቻ አምልክ ተብሎ ተጽፎአል ” አለው። ከዚህም በኋላ ዲያብሎስ ተወው፤ እነሆም፥ መላእክት ሊያገለግሉት መጡ። ጌታችን ኢየሱስም ዮሐንስ እንደ ተያዘ በሰማ ጊዜ ወደ ገሊላ አውራጃ ሄደ። ናዝሬትንም ትቶ መጣና በዛብሎንና በንፍታሌም አገሮች መካከል በምትገኝ በባሕር አጠገብ ባለች በቅፍርናሆም ኖረ። በነቢዩ በኢሳይያስ የተነገረው ይፈጸም ዘንድ፥ እንዲህ ሲል ፥ “የዛብሎን ምድርና የንፍታሌም ምድር፥ የባሕር መንገድ፥ የዮርዳኖስ ማዶ አሕዛብ የሚኖሩበት ገሊላ። በጨለማ የሚኖር ሕዝብ ታላቅ ብርሃንን አየ፤ በጨለማና በሞት ጥላ ለነበሩም ብርሃን ወጣላቸው።” ከዚያም ጊዜ ጀምሮ ጌታችን ኢየሱስ “መንግሥተ ስማያት ቀርባለችና ንስሓ ግቡ ” እያለ ይሰብክ ጀመረ። በገሊላ ባሕር ዳር ሲመላለስም፥ ሁለቱን ወንድማማቾች ጴጥሮስ የተባለ ስምዖንንና ወንድሙን እንድርያስን መረባቸውን ወደ ባሕር ሲጥሉ አየ፤ ዓሣ አጥማጆች ነበሩና። ጌታችን ኢየሱስም ፥ “ኑ ተከተሉኝ፤ ሰውን የምታጠምዱ እንድትሆኑ አደርጋችኋለሁ ” አላቸው። ወዲያውኑ መረባቸውን ትተው ተከተሉት። ከዚያም ጥቂት እልፍ ብሎ ሌሎችን ሁለት ወንድማማቾች የዘብዴዎስ ልጅ ያዕቆብንና ወንድሙን ዮሐንስን ከአባታቸው ከዘብዴዎስ ጋራ በታንኳ ውስጥ ሆነው መረባቸውን ሲያበጁ አየና ጠራቸው። እነርሱም ወዲያውኑ ታንኳቸውንና አባታቸውን ትተው ተከተሉት። ጌታችን ኢየሱስም በምኵuራባቸው እያስተማረ፥ የመንግሥቱንም ወንጌል እየሰበከ፥ በሕዝብም ያለውን ደዌና ሕማም ሁሉ እየፈወሰ በመላው ገሊላ ይመላለስ ነበር። ዝናውም በመላው ሶርያ ተዳረሰ፤ የታመሙትን ሁሉ፥ የተጨነቁትንም፥ ደዌያቸውም ልዩ ልዩ የሆነውን፥ አጋንንትም ያደሩባቸውን፥ ጨረቃ እያየ የሚጥላቸውን፥ ልምሾዎችንም ሁሉ አመጡለት፤ ሁሉንም ፈወሳቸው። ብዙ ሕዝብም ከገሊላና ዐሥር ከተማ ከሚባል አገር፥ ከኢየሩሳሌምና ከይሁዳ፥ ከዮርዳኖስም ማዶ ተከተሉት። ብዙ ሕዝብም ባየ ጊዜ ወደ ተራራ ወጥቶ ተቀመጠ፤ ደቀ መዛሙርቱም ወደ እርሱ ቀረቡ። አፉንም ከፈተ፤ እንዲህም ብሎ አስተማራቸው። “በመንፈስ ነዳያን የሆኑ ብፁዓን ናቸው፤ መንግሥተ ሰማያት የእነርሱ ናትና። ዛሬ የሚያዝኑ ብፁዓን ናቸው፤ መጽናናትን ያገኛሉና። የዋሃን ብፁዓን ናቸው፤ እነርሱ ምድርን ይወርሳሉና። ስለ ጽድቅ የሚራቡና የሚጠሙ ብፁዓን ናቸው፤ እነርሱ ይጠግባሉና። የሚራሩ ብፁዓን ናቸው፤ እነርሱ ምሕረትን ያገኛሉና። ልባቸው ንጹሕ የሆነ ብፁዓን ናቸው፤ እነርሱ እግዚአብሔርን ያዩታልና። ዕርቅን የሚያደርጉ ብፁዓን ናቸው፤ እነርሱ የእግዚአብሔር ልጆች ይባላሉና። ስለ ጽድቅ የሚሰደዱ ብፁዓን ናቸው፤ መንግሥተ ሰማያት የእነርሱ ናትና። በሚሰድቧችሁና በሚያሳድዱአችሁ ጊዜ፥ ስለ እኔም እየዋሹ ክፉውን ሁሉ በሚናገሩባችሁ ጊዜ ብፁዓን ናችሁ። ደስ ይበላችሁ፤ ሐሤትንም አድርጉ፤ ዋጋችሁ በሰማያት ብዙ ነውና፤ ከእናንተ አስቀድሞ የነበሩ ነቢያትንም እንዲሁ አሳድደዋቸው ነበርና። “እናንተ የምድር ጨው ናችሁ፤ ጨው አልጫ ቢሆን እንግዲህ በምን ይጣፍጣል? እንግዲህ የሚጠቅመው የለም፤ ሰዎች ወደ ውጭ አውጥተው ይጥሉታል፤ በእግራቸውም ይረግጡታል እንጂ። “እናንተ የዓለም ብርሃን ናችሁ፤ በተራራ ላይ የተሠራች ከተማ መሰወር አይቻላትም። ከእንቅብ በታች ሊያኖሯት መብራትን አያበሩም፤ በመቅረዝዋ ላይ አኑረዋት በቤት ላሉት ሁሉ ታበራለች እንጂ። መልካሙን ሥራችሁን አይተው፥ በሰማያት ያለውን አባታችሁን ያመሰግኑት ዘንድ እንዲሁ ብርሃናችሁ በሰው ፊት ይብራ። “ኦሪትንና ነቢያትን ልሽራቸው የመጣሁ አይምሰላችሁ፤ ልፈጽማቸው ነው እንጂ ልሽራቸው አልመጣሁም። እውነት እላችኋለሁ፤ ሰማይና ምድር እስኪያልፍ ድረስ ከሕግ አንዲት የውጣ ወይም አንዲት ነጥብ፥ ሁሉ እስኪፈጸም ድረስ አታልፍም። ከእነዚህ ከጥቃቅኑ ትእዛዛት አንዲቱን የሚሽር፥ ለሰውም እንዲሁ የሚያስተምር በመንግሥተ ሰማይ ታናሽ ይባላል፤ የሚያደርግና የሚያስተምር ግን እርሱ በመንግሥተ ሰማያት ታላቅ ይባላል። አሁንም ጽድቃችሁ ከጸሐፍትና ከፈሪሳውያን ጽድቅ ካልበለጠ፥ ወደ መንግሥተ ሰማያት እንደማትገቡ እነግራችኋለሁ። “ለቀደሙት ሰዎች ‘አትግደል፥ የገደለም እርሱ ይፈረድበታል ’ የተባለውን ሰምታችኋል። እኔ ግን እላችኋለሁ፤ በወንድሙ ላይ በከንቱ የሚቈጣ ሁሉ እርሱ ይፈረድበታል፤ ወንድሙንም ጨርቅ ለባሽ የሚለው በአደባባይ ይፈረድበታል፤ ደንቆሮ የሚለውም ሁሉ በገሃነመ እሳት ይፈረድበታል። መባህን በመሠውያው በምታቀርብበት ጊዜ፥ በዚያም ሳለህ የተጣላህ ወንድምህ እንዳለ ብታስብ፥ መባህን ከዚያ በመሠውያው ፊት ትተህ ሂድና አስቀድመህ ከወንድምህ ጋር ታረቅ፤ ከዚህ በኋላም ተመልሰህ መባህን አቅርብ። በመንገድ ከእርሱ ጋር ሳለህ ከባለጋራህ ጋር ፈጥነህ ተስማማ፤ ባለጋራህ ለዳኛ እንዳይሰጥህ፤ ዳኛውም አሳልፎ ለሎሌው ይሰጥሀል፤ ወደ እስር ቤትም ትገባለህ። እውነት እልሀለሁ፤ የመጨረሻውን ትንሽ ገንዘብ እስክትከፍል ድረስ ከቶ ከዚያ አትወጣም። ለቀደሙት ሰዎች ‘አታመንዝር ’ የተባለውን ሰምታችኋል። እኔ ግን እላችኋለሁ፤ ሴትን አይቶ የተመኛት ሁሉ ፈጽሞ በልቡ አመነዘረባት። ቀኝ ዐይንህ ብታስትህ፥ ከአንተ አውጥተህ ጣላት፤ ሁለት ዐይና ሆነህ ወደ ገሃነመ እሳት ከምትገባ ይልቅ፥ አንድ ዐይና ሆነህ ወደ መንግሥተ ሰማያት ብትገባ ይሻልሃልና። ቀኝ እጅህም ብታስትህ፥ ቈርጠህ ከአንተ ጣላት፤ አካልህ ሁሉ ወደ ገሃነም ከሚጣል ይልቅ ከአካልህ አንዱ ቢጠፋ ይሻላልና። ቀኝ እግርህም ብታስትህ ቈርጠህ ከአንተ ጣላት፤ አካልህ ሁሉ ወደ ገሃነም ከሚጣል ይልቅ ከአካልህ አንዱ ቢጠፋ ይሻላልና። “ሚስቱን የሚፈታ ሁሉ፤ የፍችዋን ደብዳቤ ይስጣት ተብሏል። እኔ ግን እላችኋለሁ፤ ያለ ዝሙት ምክንያት ሚስቱን የሚፈታ ሁሉ እርሱ ራሱ አመንዝራ ያደርጋታል፤ የተፈታችውንም የሚያገባ ሁሉ ያመነዝራል። “ዳግመኛም ለቀደሙት ሰዎች፥ መሐላችሁን ለእግዚአብሔር ስጡ እንጂ በሐሰት አትማሉ የተባለውን ሰምታችኋል። እኔ ግን እላችኋለሁ ፥ ከቶ አትማሉ፤ በሰማይም ቢሆን፥ የእግዚአብሔር ዙፋን ነውና። በምድርም ቢሆን፥ የእግሩ መረገጫው ናትና፤ በኢየሩሳሌምም ቢሆን፥ የታላቁ ንጉሥ ከተማ ናትና። በራሳችሁም ቢሆን አትማሉ፤ ከራስ ጠጕuራችሁ አንዲቱን ነጭ ማድረግ ወይም ጥቐር ማድረግ አትችሉምና። ነገር ግን ቃላችሁ አዎን አዎን፥ ወይም አይደለም አይደለም ይሁን፤ ከእነዚህም የወጣ ከክፉ ወገን ነው። “ለቀደሙት ሰዎች ዐይን ስለ ዐይን፥ ጥርስም ስለ ጥርስ የተባለውን ሰምታችኋል። እኔ ግን እላችኋለሁ፤ ክፉን በክፉ አትቃወሙት፤ ቀኝ ፊትህን ለሚመታህ ግራ ፊትህን መልስለት። ቀሚስህንም ሊቀማህ ለሚሻ መጐናጸፊያህን ተውለት። አንድ ምዕራፍ ትሄድ ዘንድ ቢያስገድድህ ሁለት ምዕራፍ አብረኸው ሂድ። ለሚለምንህ ሁሉ ስጥ፤ ከአንተም ሊበደር የሚወደውን አትከልክለው። “ባልንጀራህን ውደድ፤ ጠላትህንም ጥላ የተባለውን ሰምታችኋል። እኔ ግን እላችኋለሁ፤ ጠላቶቻችሁን ውደዱ፤ የሚረግሙአችሁን መርቁ፤ ለሚጠሉአችሁም መልካም አድርጉ፤ ስለሚበድሉአችሁና ስለሚያሳድዱአችሁም ጸልዩ። በሰማያት ላለው አባታችሁ ልጆች ትሆኑ ዘንድ፤ እርሱ ለክፉዎችና ለደጎች ፀሐይን ያወጣልና፥ ለጻድቃንና ለኃጥኣንም ዝናምን ያዘንማልና። የሚወዱአችሁንማ ብትወዱ ዋጋችሁ ምንድን ነው? እንደዚህማ ቀራጮችስ ያደርጉ የለምን? ወንድሞቻችሁን ብቻ እጅ ብትነሡ፥ ምን ብልጫ ታደርጋላችሁ? አሕዛብስ ይህንኑ ያደርጉ የለምን? እንግዲህ ሰማያዊው አባታችሁ ፍጹም እንደ ሆነ እናንተም ፍጹማን ሁኑ።” “ለሰዎች ትታዩ ዘንድ፥ ምጿታችሁን በሰዎች ፊት እንዳታደርጉ ተጠንቀቁ፤ ያለዚያ በሰማያት ባለው በአባታችሁ ዘንድ ዋጋ የላችሁም። ምጿታችሁንም በምታደርጉበት ጊዜ፥ ግብዞች በሰዎች ዘንድ ሊመሰገኑ በምኵuራብና በአውራ ጎዳና እንደሚያደርጉት በፊታችሁ መለከት አታስነፉ፤ እውነት እላችኋለሁ፤ ዋጋቸውን ተቀብለዋል። አንተስ ምጿትህን በምታደርግበት ጊዜ ቀኝህ የምትሠራውን ግራህ አትወቅ። ምጿትህ በስውር ይሁን፤ በስውር የሚያይህ አባትህም በግልጥ ዋጋህን ይሰጥሃል። “በምትጸልዩበትም ጊዜ እንደ ግብዞች አትሁኑ፤ እነርሱ ለሰው ይታዩ ዘንድ፥ በምኵuራብና በአደባባይ መዓዝን መቆምንና መጸለይን ይወዳሉና፤ እውነት እላችኋለሁ፤ ዋጋቸውን ተቀብለዋል። አንተ ግን በምትጸልይበት ጊዜ ወደ ቤትህ ግባ፤ ደጅህንም ዘግተህ በስውር ወደ አባትህ ጸልይ፤ በስውር የሚያይህ አባትህም በግልጥ ዋጋህን ይሰጥሃል። ስትጸልዩም እንደ አሕዛብ ነገርን አታብዙ፤ እነርሱ ነገራቸውን በማብዛታቸው የሚሰማቸው ይመስላቸዋልና። አትምሰሏቸው፤ ሰማያዊው አባታችሁ ሳትለምኑት የምትሹትን ያውቃልና። እናንተስ በምትጸልዩበት ጊዜ እንዲህ በሉ ፥ ‘አባታችን ሆይ፥ በሰማያት የምትኖር ስምህ ይቀደስ። መንግሥትህ ትምጣ፤ ፈቃድህ በሰማይ እንደ ሆነ እንዲሁ በምድር ይሁን። የዕለት ምግባችንን ዛሬ ስጠን። በደላችንን ይቅር በለን፤ እኛም የበደሉንን ይቅር እንደምንል። አቤቱ ወደ ፈተና አታግባን፤ ከክፉ ሁሉ አድነን እንጂ፤ መንግሥት የአንተ ናትና ኀይል፥ ምስጋና፥ ለዘለዓለሙ አሜን።’ ለሰዎች በደላቸውን ይቅር ብትሉ፥ ሰማያዊው አባታችሁ በደላችሁን ይቅር ይላችኋልና። ነገር ግን ለሰዎች በደላቸውን ይቅር ባትሉ አባታችሁም በደላችሁን ይቅር አይላችሁም። “በምትጿሙበት ጊዜ እንደ ግብዞች አትጠውልጉ፤ እነርሱ እንደ ጿሙ ለሰው ይታዩ ዘንድ መልካቸውን ይለውጣሉና፥ እውነት እላችኋለሁ፤ ዋጋቸውን ተቀብለዋል። እናንተስ በምትጿሙበት ጊዜ ራሳችሁን ቅቡ፤ ፊታችሁንም ታጠቡ። በስውር ለሚያይ ለአባታችሁ እንጂ፥ ለሰዎች እንደ ጿማችሁ እንዳትታዩ፤ በስውር የሚያያችሁ አባታችሁም ዋጋችሁን በግልጥ ይሰጣችኋል። “ብልና ነቀዝ በሚያበላሹት፥ ሌቦችም ቈፍረው በሚሰርቁበት በምድር ለእናንተ መዝገብ አትሰብስቡ። ነገር ግን ብልና ነቀዝ በማያበላሹት፥ ሌቦችም ቈፍረው በማይሰርቁት በሰማይ ለእናንተ መዝገብን ሰብስቡ። መዝገባችሁ ባለበት ልባችሁ በዚያ ይኖራልና። “የሰውነትህ መብራቱ ዐይንህ ነው፤ ዐይንህ ብሩህ ቢሆን ሰውነትህ ሁሉ ብሩህ ይሆናል። ዐይንህ ግን ታማሚ ቢሆን ሰውነትህ ሁሉ ጨለማ ይሆናል፤ በአንተ ላይ ያለው ብርሃን ጨለማ ከሆነ ጨለማህ እንዴት ይበዛ! ለሁለት ጌቶች መገዛት የሚቻለው አገልጋይ የለም፤ ያለዚያ አንዱን ይወዳል፤ ሁለተኛውንም ይጠላል፤ ወይም ለአንዱ ይታዘዛል፤ ለሁለተኛውም አይታዘዝም፤ እንግዲህ ለእግዚአብሔርና ለገንዘብ መገዛት አትችሉም። “ስለዚህም እላችኋለሁ፤ ለነፍሳችሁ በምትበሉትና በምትጠጡት፥ ለሥጋችሁም በምትለብሱት አትጨነቁ፤ ነፍስ ከምግብ አትበልጥምን? ሥጋስ ከልብስ አይበልጥምን? የማይዘሩና የማያጭዱ፥ በጎተራም የማይሰበስቡ የሰማይ ወፎችን ተመልከቱ፤ ሰማያዊ አባታችሁም ይመግባቸዋል፤ እናንተ ከእነርሱ እጅግ ትበልጡ የለምን? ከእናንተ ተጨንቆ በቁመቱ ላይ አንድ ክንድ መጨመር የሚችል ማን ነው? ስለ ልብስስ ለምን ትጨነቃላችሁ? የምድረ በዳ አበቦች እንዴት እንደሚያድጉ እዩ፤ አይደክሙም፤ አይፈትሉምም። ነገር ግን እላችኋለሁ ፥ ሰሎሞንስ እንኳ በዚያ ሁሉ ክብሩ ከእነዚህ እንደ አንዱ አልለበሰም። እግዚአብሔር ግን ዛሬ ያለውን፥ ነገም ወደ እሳት ምድጃ የሚጣለውን የምድረ በዳ ሣር እነሆ፥ እንደዚህ የሚያለብሰው ከሆነ፥ እናንተ ሃይማኖት የጐደላችሁ፥ እናንተንማ ይልቁን እንዴት? እንግዲህ ምን እንበላለን? ምን እንጠጣለን? ምንስ እንለብሳለን? ብላችሁ አትጨነቁ። ይህንስ ሁሉ አሕዛብ ይሹታልና፤ ለእናንተ ግን ሰማያዊ አባታችሁ ይህን ሁሉ እንድትሹ ያውቃል። እናንተስ አስቀድማችሁ የእግዚአብሔርን መንግሥት፥ ጽድቁንም ፈልጉ፤ ይህም ሁሉ ይጨመርላችኋል። ለነገ አትጨነቁ፤ ነገ ለራስዋ ታስባለችና፤ ለቀኒቱ ክፋቷ ይበቃታል። “እንዳይፈረድባችሁ አትፍረዱ። በምትፈርዱት ፍርድ ይፈረድባችኋልና፥ በምትሰፍሩበትም መስፈሪያ ይሰፈርባችኋልና። በወንድምህ ዐይን ያለውን ጕuድፍ ለምን ታያለህ? በአንተ ዐይን ያለውን ምሰሶ ግን ለምን አታስተውልም? ወንድምህን በዐይንህ ያለውን ጕuድፍ ላውጣልህ ተወኝ እንዴት ትለዋለህ? እነሆም፥ በአንተ ዐይን ምሰሶ አለ። አንተ ግብዝ፥ አስቀድመህ በአንተ ያለውን ምሰሶ አውጣ፤ ከዚህ በኋላ በወንድምህ ዐይን ያለውን ጕuድፍ ለማውጣት አጥርተህ ታያለህ። “በእግራቸው እንዳይረግጡት፥ ተመልሰውም እንዳይነክሱአችሁ የተቀደሰውን ለውሾች አትስጡ፤ ዕንቐአችሁንም በዕሪያዎች ፊት አታኑሩ። ለምኑ፥ ይሰጣችኋልም፤ ፈልጉ፥ ታገኛላችሁም፤ ደጅ ምቱ፥ ይከፈትላችኋልም። የሚለምን ሁሉ ይቀበላልና፥ የሚፈልግም ያገኛልና፥ ደጅ ለሚመታም ይከፈትለታልና። ከእናንተ ልጁ ዳቦ ቢለምነው ድንጋይ የሚሰጠው ሰው ማነው? ወይስ ዓሣ ቢለምነው እባብ ይሰጠዋልን? እንግዲህ እናንተ ክፉዎች ስትሆኑ ለልጆቻችሁ መልካም ስጦታ መስጠትን ካወቃችሁ፥ በሰማያት ያለው አባታችሁማ ለሚለምኑት መልካሙን ነገር እንዴት አብልጦ ይሰጣቸው ይሆን? ሰዎች ሊያደርጉላችሁ የምትወዱትን ሁሉ እናንተም እንዲሁ አድርጉላቸው፤ ኦሪትም፥ ነቢያትም የሚያዝዙት ይህ ነውና። “በጠባቢቱ በር ግቡ፤ ወደ ጥፋት የምትወስድ ሰፊ በር፥ ሰፊ መንገድም አለችና፤ ወደ እርስዋም የሚገቡ ብዙዎች ናቸው። ወደ ሕይወት የምትወስደው በር እጅግ ጠባብ፥ መንገድዋም ቀጭን ናትና፤ የሚገቡባትም ጥቂቶች ናቸው። “የበግ ለምድ ለብሰው ወደ እናንተ ከሚመጡ ከሐሰተኟች ነቢያት ተጠንቀቁ፤ በውስጣቸው ግን ነጣቂዎች ተኵuላዎች ናቸው። ከፍሬያቸው ታውቌቸዋላችሁ፤ ከእሾህ ወይን፥ ከአሜከላም በለስ ይለቀማልን? እንዲሁ መልካም ዛፍ ሁሉ መልካም ፍሬን ያፈራል፤ ክፉ ዛፍም ክፉ ፍሬን ያፈራል። መልካምም ዛፍ ክፉ ፍሬን ማፍራት፥ ክፉ ዛፍም መልካም ፍሬን ማፍራት አይችልም። መልካም ፍሬ የማያፈራ ዛፍ ሁሉ ይቈረጣል፤ ወደ እሳትም ይጣላል። እንግዲህ ከፍሬያቸው ታውቌቸዋላችሁ። “በሰማያት ያለውን የአባቴን ፈቃድ ከሚያደርግ በቀር አቤቱ! አቤቱ! የሚለኝ ሁሉ ወደ መንግሥተ ሰማያት የሚገባ አይደለም። በዚያች ቀን ብዙዎች አቤቱ! አቤቱ! በስምህ ትንቢት አልተናገርንምን? በስምህስ አጋንንትን አላወጣንምን? በስምህስ ብዙ ተአምራትን አላደረግንምን? ይሉኛል። ያንጊዜ ከቶ አላውቃችሁም፤ ዐመፅን የምታደርጉ ሁላችሁ ከእኔ ራቁ እላቸዋለሁ። ይህን ቃሌን ሰምቶ የሚያደርገው ሁሉ ቤቱን በዐለት ላይ የሠራ ብልህ ሰውን ይመስላል። ዝናም ዘነመ፤ ጐርፍም ጐረፈ፤ ነፋስም ነፈሰ፤ ያንም ቤት ገፉት፤ ነገር ግን አልወደቀም፤ በዐለት ላይ ተመሥርቶአልና። ይህንም ቃሌን ሰምቶ የማያደርገው ሁሉ ቤቱን በአሸዋ ላይ የሠራ ሰነፍ ሰውን ይመስላል። ዝናም ዘነመ፤ ጐርፍም ጐረፈ፤ ነፋስም ነፈሰ፤ ያንም ቤት ገፉት፤ ወደቀም፤ አወዳደቁም ታላቅ ሆነ።” ጌታችን ኢየሱስም ይህን ነገር በፈጸመ ጊዜ ሕዝቡ በትምህርቱ ተደነቁ። እንደ ጻፎቻቸው ሳይሆን እንደ ባለሥልጣን ያስተምራቸው ነበርና። ከተራራም ሲወርድ ብዙ ሰዎች ተከተሉት። እነሆ፥ አንድ ለምጻም ሰው መጥቶ ፥ “አቤቱ! ከወደድህስ እኔን ማንጻት ይቻልሃል ” እያለ ሰገደለት። እጁንም ዘርግቶ ዳሰሰውና “እፈቅዳለሁ ንጻ ” አለው፤ ያንጊዜም ከለምጹ ነጻ። ጌታችን ኢየሱስም ፥ “ለማንም እንዳትናገር ተጠንቀቅ፤ ነገር ግን ሂድና ራስህን ለካህን አስመርምር፤ ምስክርም ሊሆንባቸው ሙሴ እንደ አዘዘ መባህን አቅርብ ” አለው። ወደ ቅፍርናሆም በገባ ጊዜ የመቶ አለቃ ወደ እርሱ መጥቶ ፥ “አቤቱ! ልጄ ሽባ ሆኖ እጅግ እየተጨነቀ በቤት ተኝትWaል ” ብሎ ለመነው። ጌታችን ኢየሱስም “እኔ መጥቼ እፈውሰዋለሁ ” አለው። የመቶ አለቃውም መልሶ ፥ “አቤቱ! አንተ ከቤቴ ጣራ በታች ልትገባ አይገባኝም፤ ነገር ግን በቃልህ እዘዝ፤ ልጄም ይድናል፤ እኔም እኮ የምገዛ ሰው ነኝ፤ የማዝዛቸውም ጭፍሮች አሉኝ፤ ይህን ሂድ ብለው ይሄዳል፤ ሌላውንም ና ብለው ይመጣል፤ አገልጋዬንም ይህን አድርግ ብለው ያደርጋል ” አለው። ጌታችን ኢየሱስም ሰምቶ አደነቀ፤ ለሚከተሉትም እንዲህ አለ ፥ “እውነት እላችኋለሁ፤ በእስራኤል ሁሉ እንዲህ ያለ እምነት አላገኘሁም፤ ነገር ግን እላችኋለሁ ፥ ብዙዎች ከምሥራቅና ከምዕራብ ይመጣሉ፤ በመንግሥተ ሰማያትም ከአብርሃምና ከይስሐቅ፥ ከያዕቆብም አጠገብ ይቀመጣሉ። የመንግሥትን ልጆች ግን በውጭ ወደ አለ ጨለማ ይጥሏቸዋል፤ በዚያም ልቅሶና ጥርስ ማፋጨት ይሆናል።” ጌታችን ኢየሱስም የመቶ አለቃውን እንዲህ አለው ፥ “እንግዲህ ሂድ እንደ እምነትህ ይሁንልህ።” ልጁም በዚያ ሰዓት ዳነ፤ መስፍኑም ወደ ቤቱ በተመለሰ ጊዜ ልጁ ድኖ አገኘው። ጌታችን ኢየሱስም ወደ ጴጥሮስ ቤት በገባ ጊዜ የጴጥሮስን አማት በንዳድ ታማ ተኝታ አገኛት። እጅዋንም ይዞ ዳሰሳት፤ ንዳዱም ተዋት፤ ተነሥታም አገለገለቻቸው። በመሸም ጊዜ አጋንንት ያደሩባቸውን ብዙዎችን ወደ እርሱ አመጡ፤ አጋንንትንም በቃሉ አወጣቸው። የታመሙትንም ሁሉ ፈወሰ። ይህም ነቢዩ ኢሳይያስ ፥ “ደዌያችንን ተቀበለ፤ ሕማማችንንም ተሸከመ ” ብሎ የተናገረው ይፈጸም ዘንድ ነው። ጌታችን ኢየሱስም በዙሪያው የተሰበሰቡትን ብዙ ሰዎች በአየ ጊዜ ባሕሩን ተሻግረው እንዲሄዱ አዘዘ። አንድ ጸሓፊ ወደ እርሱ መጥቶ ፥ “መምህር፥ ወደምትሄድበት ሁሉ ልከተልህን?” አለው። ጌታችን ኢየሱስም ፥ “ለቀበሮዎች ጒድጓድ አላቸው፤ ለሰማይ ወፎችም ጎጆ አላቸው፤ ለሰው ልጅ ግን ራሱን የሚያስጠጋበት የለውም ” አለው። ከደቀ መዛሙርቱም አንዱ ፥ “ጌታ ሆይ አስቀድሜ ልሂድና አባቴን ልቅበር ፍቀድልኝ ” አለው። ጌታችን ኢየሱስም ፥ “አንተስ ተከተለኝ፤ ሙታኖቻቸውን ይቀብሩ ዘንድ ሙታንን ተዋቸው ” አለው። ወደ ታንኳ በወጣ ጊዜም ደቀ መዛሙርቱ ተከተሉት። እነሆም፥ የባሕሩ ማዕበል ታንኳውን እስኪደፍነው ድረስ በባሕሩ ውስጥ ታላቅ መናወጥ ሆነ፤ እርሱ ግን ተኝቶ ነበር። ደቀ መዛሙርቱም ቀርበው ቀሰቀሱትና ፥ “አቤቱ! እንዳንሞት አድነን ” አሉት። እርሱም ፥ “እናንተ እምነት የጐደላችሁ ምን ያስፈራችኋል?” አላቸው፤ ተነሥቶም ነፋሳትንና የባሕሩን ማዕበል ገሠጻቸው፤ ታላቅ ፀጥታም ሆነ። ሰዎችም ፥ “ባሕርና ነፋሳትስ እንኳ የሚታዘዙለት ይህ ማነው?” እያሉ ተደነቁ። ወደ ማዶም ወደ ጌርጌሴኖን ሀገር በደረሰ ጊዜ አጋንንት ያደሩባቸው ሁለት ሰዎች ከመቃብር ወጥተው ተቀበሉት፤ እነርሱም ማንም በዚያች መንገድ ማለፍ እስከማይችል ድረስ እጅግ ክፉዎች ነበሩ። ባዩት ጊዜም ፥ “የእግዚአብሔር ልጅ ኢየሱስ ሆይ፥ ከአንተ ጋር ምን አለን? ጊዜው ሳይደርስ ልታሠቃየን ወደዚህ መጣህን?” እያሉ ጮኹ። ከዚያም ብዙ የእሪያ መንጋዎች ከእነርሱ ርቀው ተሰማርተው ነበሩ። እነዚያ አጋንንትም ፥ “ካወጣኸንስ በእሪያዎቹ መንጋ ላይ እንድናድር ወደዚያ ስደደን ” ብለው ለመኑት፤ እርሱም “ሂዱ ” አላቸው። ወጥተውም ሄዱ፤ በእሪያዎቹም ላይ አደሩ፤ የእሪያዎችም መንጋዎች ሁሉ ከአፋፉ እየሮጡ ወደ ባሕር ውስጥ ወደቁ፤ በውኃው ውስጥም ሞቱ። እረኟችም ሸሹ፤ ወደ ከተማይቱም ገብተው ነገሩን ሁሉ፥ አጋንንትም ባደሩባቸው የሆነውን አወሩ። እነሆ፥ በከተማዋ ያሉት ሁሉ ጌታችን ኢየሱስን ሊቀበሉት ወጡ፤ ባዩት ጊዜም ከሀገራቸው እንዲሄድ ለመኑት። ወደ ታንኳም ወጥቶ ተሻገረና ወደ ከተማው ደረሰ። እነሆም፥ አንድ መፃጕuዕ በአልጋ ተሸክመው ወደ እርሱ አመጡ፤ ጌታችን ኢየሱስም እምነታቸውን አይቶ መፃጒዑን ፥ “ልጄ ሆይ፥ ጽና፤ ኀጢአትህ ተሰርዮልሀል ” አለው። እነሆም፥ ከጻፎች ወገን ሰምተው በልባቸው ፥ “ይህስ ይሳደባል ” ተባባሉ። ጌታችን ኢየሱስም አሳባቸውን ዐውቆ እንዲህ አላቸው ፥ “በልባችሁ ለምን ክፉ ነገር ታስባላችሁ? ኀጢአትህ ተሰረየልህ ከማለትና ተነሥተህ ሂድ ከማለት ማናቸው ይቀላል? ለሰው ልጅ በምድር ላይ ኀጢአትን ሊያስተሰርይ ሥልጣን እንዳለው እንድታውቁ ” ከዚህ በኋላ ያን መፃጒዕ ፥ “ተነሥ፤ አልጋህን ተሸከምና ወደ ቤትህ ሂድ ” አለው። ተነሥቶም አልጋውን ተሸክሞ ወደ ቤቱ ሄደ። ሕዝቡም አይተው አደነቁ፤ እንዲህ ያለውን ሥልጣን ለሰው የሰጠ እግዚአብሔርንም አመሰገኑት። ጌታችን ኢየሱስም ከዚያ አልፎ ስሙ ማቴዎስ የተባለ ሰው በቀረጥ መቀበያው ተቀምጦ አገኘና ፥ “ተከተለኝ ” አለው፤ ተነሥቶም ተከተለው። በቤቱም ለምሳ ተቀምጦ ሳለ፥ ብዙ ቀራጮችና ኀጢአተኟች መጥተው ከጌታችን ከኢየሱስና ከደቀ መዛሙርቱ ጋር ተቀመጡ። ፈሪሳውያንም አይተው ደቀ መዛሙርቱን ፥ “መምህራችሁ ከቀራጮችና ከኀጢአተኟች ጋር ለምን ይበላል?” አሉአቸው። ጌታችን ኢየሱስም ሰምቶ እንዲህ አላቸው ፥ “በሽተኟች ባለ መድኀኒትን ይሹታል፤ ጤነኟች ግን አይሹትም። ሂዱ፤ ከመሥዋዕት ይልቅ ምሕረትን እመርጣለሁ ያለው ምን እንደ ሆነ ዕወቁ፤ ኃጥኣንን እንጂ፥ ጻድቃንን ወደ ንስሓ ልጠራ አልመጣሁምና።” ከዚህ በኋላ፥ የዮሐንስ ደቀ መዛሙርት ወደ እርሱ መጥተው ፥ “እኛና ፈሪሳውያን ብዙ እንጿማለን፤ ደቀ መዛሙርትህስ ለምን አይጿሙም?” አሉት። ጌታችን ኢየሱስም እንዲህ አላቸው ፥ “የሙሽራው ሚዜዎች ሙሽራው ከእነርሱ ጋር ሳለ ሊያዝኑ አይችሉም፤ ነገር ግን ሙሽራው ከእነርሱ የሚወሰድበት ወራት ይመጣል። ያንጊዜ ይጿማሉ። የአዲስ ልብስ ዕራፊም በአሮጌ ልብስ ቀዳዳ ላይ የሚጥፍ የለም፤ ደኅነኛውን ልብስ ይዞት ይሄዳልና፤ ቀዳዳውንም ያሰፋዋልና። በአሮጌ ረዋት አዲስ የወይን ጠጅ አይጨምሩም፤ ቢጨመር ግን ረዋቱ ይቀደዳል፤ ወይኑም ይፈስሳል፤ ረዋቱም ይቀደዳል፤ ነገር ግን፤ አዲሱን ወይን በአዲስ ረዋት ይሾሙታል፤ ሁለቱም እርስ በርሳቸው ይጠባበቃሉ።” ይህንም ሲነግራቸው እነሆ፥ አንድ መኰንን መጥቶ ፥ “ልጄ አሁን ሞተች፤ ነገር ግን መጥተህ እጅህን ጫንባት፤ ትድናለችም ” እያለ ሰገደለት። ጌታችን ኢየሱስም ተነሥቶ ተከተለው፤ ደቀ መዛሙርቱም አብረውት ነበሩ። እነሆ፥ ከዐሥራ ሁለት ዓመት ጀምሮ ደም ይፈስሳት የነበረች ሴት በኋላው መጥታ የልብሱን ጫፍ ዳሰሰች። በልቧ ፥ “የልብሱን ጫፍ ብቻ የዳሰስሁ እንደ ሆነ እድናለሁ ” ብላ ነበርና። ጌታችን ኢየሱስም መለስ ብሎ አያትና ፥ “ልጄ ጽኚ፤ እምነትሽ አዳነችሽ ” አላት፤ ከዚያም ሰዓት ጀምሮ ያቺ ሴት ዳነች። ጌታችን ኢየሱስም ወደዚያ መኰንን ቤት በደረሰ ጊዜ፥ አስለቃሾችንና የሚንጫጩትን ሰዎች አየ። “ብላቴናይቱ ተኝታለች እንጂ የሞተች አይደለምና ፈቀቅ በሉ ” አላቸው፤ እነርሱም ሳቁበት። ሰዎቹ ከወጡ በኋላ ገብቶ እጅዋን ያዛት፤ ብላቴናዪቱም ተነሣች። የተአምራቱም ዝና በሀገሩ ሁሉ ተሰማ። ጌታችን ኢየሱስም ከዚያ በአለፈ ጊዜ ሁለት ዕውራን ፥ “የዳዊት ልጅ ሆይ፥ ራራልን ” ብለው እየጮኹ ተከተሉት። ወደ ቤትም በገባ ጊዜ እነዚያ ዕውራን ወደ እርሱ መጡ፤ ጌታችን ኢየሱስም “ይህን ማድረግ እንዲቻለኝ ታምናላችሁን?” አላቸው፤ እነርሱም ፥ “አዎን ጌታ ሆይ!” አሉት። “እንደ እምነታችሁ ይሁንላችሁ ” ብሎ ዐይኖቻቸውን ዳሰሳቸው። ያንጊዜም ዐይኖቻቸው ተገለጡ፤ ጌታችን ኢየሱስም ፥ “ማንም እንዳያውቅ ተጠንቀቁ ” ብሎ አዘዛቸው። እነርሱ ግን፥ ወጥተው በዚያ ሀገር ሁሉ ስለእርሱ ተናገሩ። እነዚያም ከወጡ በኋላ ጋኔን ያደረበትን ዲዳ ወደ እርሱ አመጡ። ያደረበትም ጋኔን በወጣ ጊዜ ዲዳ የነበረው ተናገረ፤ ሰዎችም “በእስራኤል ውስጥ እንዲህ ያለ ከቶ አልታየም ” እያሉ አደነቁ። ፈሪሳውያን ግን “በአጋንንት አለቃ አጋንንትን ያወጣል ” አሉ። ጌታችን ኢየሱስም በምኵuራቦቻቸው እያስተማረ፥ የመንግሥት ወንጌልንም እየሰበከ፥ በሕዝቡም ያለውን ደዌና ሕማም ሁሉ እየፈወሰ በየከተማውና በየመንደሩ ሁሉ ተመላለሰ። ብዙ ሰዎችንም አይቶ አዘነላቸው፤ ደክመው ነበሩና፥ እረኛ እንደሌላቸው በጎችም ተበትነው ነበርና። ዘካ. ያንጊዜ ደቀ መዛሙርቱን እንዲህ አላቸው፤ “መከሩስ ብዙ ነው፤ ሠራተኛው ግን ጥቂት ነው። እንግዲህ ለመከሩ ሠራተኛን ይጨምር ዘንድ የመከሩን ባለቤት ለምኑት።” ዐሥራ ሁለቱን ደቀ መዛሙርቱን ጠርቶ ያወጡአቸው ዘንድ፥ ደዌንና ሕማምንም ሁሉ ይፈውሱ ዘንድ በርኩሳን መናፍስት ላይ ሥልጣንን ሰጣቸው። የዐሥራ ሁለቱ ሐዋርያትም ስማቸው እንዲህ ነው፤ መጀመሪያው ጴጥሮስ የተባለው ስምዖን፥ ወንድሙ እንድርያስም፥ የዘብዴዎስ ልጅ ያዕቆብም፥ ወንድሙም ዮሐንስ፤ ፊልጶስም፥ በርተሎሜዎስም፥ ቶማስም፥ ቀራጩ ማቴዎስም፥ የዕልፍዮስ ልጅ ያዕቆብም፥ ታዴዎስ የተባለ ልብድዮስም፤ ቀነናዊው ስምዖን፥ አሳልፎ የሰጠው የአስቆሮቱ ሰው ይሁዳም። ጌታችን ኢየሱስ እነዚህን ዐሥራ ሁለቱን ሐዋርያት ላካቸው፤ እንዲህም ብሎ አዘዛቸው፤ “በአሕዛብ መንገድ አትሂዱ፤ ወደ ሳምራውያን ከተማም አትግቡ። ነገር ግን ከእስራኤል ወገን ወደ ጠፉ በጎች ሂዱ። ሄዳችሁም መንግሥተ ሰማያት ቀርባለች እያላችሁ አስተምሩ። ድውያንን ፈውሱ፤ ሙታንንም አንሡ፤ ለምጻሞችንም አንጹ፤ አጋንንትንም አውጡ፤ ያለ ዋጋ የተቀበላችሁትን ያለ ዋጋ ስጡ። በመቀነታችሁም ወርቅ፥ ወይም ብር፥ ወይም መሐለቅ አትያዙ። ለመንገድም ስልቻ፤ ወይም ሁለት ልብስ፥ ወይም ጫማ፥ ወይም በትር አትያዙ፤ ለሠራተኛ ዋጋው ይገባዋልና። በምትገቡባትም በማንኛዪቱም ከተማ፥ ወይም መንደር በዚያ የሚገባው ማን እንደ ሆነ በጥንቃቄ መርምሩ፤ እስክትወጡም ድረስ በዚያ ተቀመጡ። ወደ ቤትም በገባችሁ ጊዜ፥ ሰላምታ ስጡአቸው። ለዚያ ቤት የሚገባው ቢሆን ሰላማችሁ ይደርበት፤ የማይገባው ቢሆን ግን ሰላማችሁ ወደ እናንተ ይመለስ። ከማይቀበላችሁ፥ ቃላችሁንም ከማይሰማችሁ ግን ከዚያች ቤት፥ ወይም ከዚያች ከተማ ወጥታችሁ፥ የእግራችሁን ትቢያ አራግፉ። ከዚያች ሀገር ይልቅ በፍርድ ቀን ሰዶምና ገሞራ ዕረፍት እንደሚያገኙ በእውነት እነግራችኋለሁ። “እነሆ እኔ እንደ በጎች በተኵuላዎች መካከል እልካችኋለሁ፤ እንግዲህ እንደ እባብ ብልሆች፥ እንደ ርግብም የዋሆች ሁኑ። ከክፉዎች ሰዎች ተጠበቁ፤ ወደ አደባባዮችም አሳልፈው ይሰጡአችኋልና፤ በምኵuራቦቻቸውም ይገርፉአችኋልና። ለእነርሱና ለአሕዛብ ምስክር ትሆኑ ዘንድ ስለ እኔ ወደ መሳፍንትና ወደ ነገሥታት ይወስዱአችኋል። አሳልፈው በሰጧችሁ ጊዜ፥ እንዴት ወይም ምን እንደምትናገሩ አትጨነቁ፤ በዚያች ሰዓት የምትናገሩት ይሰጣችኋልና። የሰማያዊው አባታችሁ መንፈስ እርሱ በእናንተ ላይ አድሮ ይናገራል እንጂ የምትናገሩ እናንተ አይደላችሁምና። ወንድምም ወንድሙን፥ አባትም ልጁን ለሞት አሳልፎ ይሰጣል፤ ልጆችም በወላጆቻቸው ላይ ይነሣሉ፤ ይገድሉአቸዋልም። ስለ ስሜም በሰው ሁሉ ዘንድ የተጠላችሁ ትሆናላችሁ፤ እስከ ፍጻሜ የሚታገሥ ግን እርሱ ይድናል። ከዚያች ከተማ ቢአሳድዱአችሁ ወደ ሌላዪቱ ሽሹ፤ እውነት እላችኋለሁ፤ የሰው ልጅ እስኪመጣ ድረስ፥ የእስራኤል ከተሞች አይፈጸሙም። ከመምህሩ የሚበልጥ ደቀ መዝሙር፥ ከጌታውም የሚበልጥ አገልጋይ የለም። ደቀ መዝሙር እንደ መምህሩ፥ አገልጋይም እንደ ጌታው ከሆነ ይበቃዋል። ባለቤቱን በሰይጣናት አለቃ ሰይጣናትን ያወጣል ካሉት፥ ቤተ ሰቡንማ እንደ ምን ከዚህ አብልጠው አይናገሩአቸው? “እንግዲህ አትፍሩአቸው፤ የማይገለጥ የተከደነ የለምና፤ የማይታወቅም የተሰወረ የለምና። በጨለማ የነገርሁአችሁን በብርሃን ተናገሩት፤ በጆሮአችሁ በሹክሹክታ የነገርሁዋችሁንም በሰገነት ላይ ስበኩት። ሥጋችሁንም የሚገድሉትን አትፍሩአቸው፤ ነፍሳችሁን ግን ሊገድሉአት አይችሉም፤ ነገር ግን ነፍስንም ሥጋንም አንድ አድርጎ በገሃነም ማጥፋት የሚቻለውን እርሱን ፍሩት። ሁለት ወፎች በሁለት መሐለቅ ይሸጡ የለም? ከእነርሱ አንዲትWa እንኳ ሰማያዊው አባታችሁ ሳያውቅ በምድር ላይ አትወድቅም። የእናንተስ የራስ ጠጕuራችሁ ሁሉ እንኳን የተቈጠረ ነው። እንኪያስ አትፍሩ፤ ከብዙ ወፎች እናንት ትበልጣላችሁና። በሰው ፊት ለሚመሰክርልኝ ሁሉ፤ እኔም በሰማያት በአለው አባቴ ፊት እመሰክርለታለሁ። በሰው ፊት የሚክደኝን ግን፥ እኔም በሰማያት ባለው አባቴ ፊት እክደዋለሁ። “በምድር ላይ ሰላምን ለማምጣት የመጣሁ አይምሰላችሁ፤ ሰይፍን እንጂ ሰላምን ለማምጣት አልመጣሁም። ወንድ ልጅን ከአባቱ፥ ሴት ልጅንም ከእናቷ፥ ምራትንም ከአማቷ ልለይ መጥቻለሁ። ለሰውም ጠላቶቹ ቤተ ሰቦቹ ይሆኑበታል። ከእኔ ይልቅ አባቱንና እናቱን የሚወድድ ለእኔ ሊሆን አይገባውም፤ ከእኔም ይልቅ ወንድ ልጁንና ሴት ልጁን የሚወድድ ለእኔ ሊሆን አይገባውም። መስቀሉንም ተሸክሞ እኔን በኋላዬ የማይከተለኝ ለእኔ ሊሆን አይገባውም። ነፍሱን የሚያገኛት ያጠፋታል፤ ነፍሱንም ስለ እኔ የሚያጠፋት ያገኛታል። “እናንተን የሚቀበል እኔን ይቀበላል፤ እኔንም የሚቀበል የላከኝን ይቀበላል። በነቢይም ስም ነቢይን የሚቀበል የነቢይን ዋጋ ይቀበላል፤ በጻድቅም ስም ጻድቅን የሚቀበል የጻድቅን ዋጋ ይቀበላል። ከእነዚህ ከታናናሾቹ ለአንዱ በደቀ መዝሙሬ ስም ቀዝቃዛ ጿ ውኃ ብቻ የሚያጠጣ እውነት እላችኋለሁ፤ ዋጋውን አያጣም።” ጌታችን ኢየሱስም ዐሥራ ሁለቱን ደቀ መዛሙርቱን ማዘዙን ከፈጸመ በኋላ፥ ሊሰብክና ሊያስተምር ወደ ከተሞቻቸው ሄደ። ዮሐንስም በእስር ቤት ሳለ፥ ክርስቶስ ያደረገውን ሰምቶ፥ ከደቀ መዛሙርቱ ሁለቱን ወደ እርሱ ልኮ፥ “የሚመጣው አንተ ነህ? ወይስ ተስፋ የምናደርገው ሌላ አለ?” አለው። ጌታችን ኢየሱስም መልሶ እንዲህ አላቸው፤ “ሂዳችሁ ያያችሁትንና የሰማችሁትን ለዮሐንስ ንገሩት። ዕውሮች ያያሉ፤ አንካሶችም ይሄዳሉ፤ ለምጻሞችም ይነጻሉ፤ ደንቆሮዎችም ይሰማሉ፤ ሙታንም ይነሣሉ፤ ለድሆችም ወንጌል ይሰበካል። በእኔም የማይሰናከል ሁሉ ብፁዕ ነው።” እነዚያም ከሄዱ በኋላ፥ ጌታችን ኢየሱስ ስለ ዮሐንስ ለሕዝቡ እንዲህ ይላቸው ጀመረ ፥ “ምን ልታዩ ወደ ምድረ በዳ ወጥታችኋል? ከነፋስ የተነሣ የሚወዛወዘውን ሸንበቆ ነውን? ወይስ ምን ልታዩ ወጥታችኋል? ቀጭን ልብስ የለበሰ ሰውን ነውን? እነሆ፥ ቀጭን ልብስ የሚለብሱስ በነገሥታት ቤቶች አሉ። ምን ልታዩ ወጥታችኋል? ነቢይን ነውን? አዎን፤ እሱ ከነቢይ እጅግ ይበልጣል እላችኋለሁ። እነሆ፤ እኔ በፊትህ መንገድህን የሚጠርግ መልእክተኛዬን በአንተ ፊት እልካለሁ ተብሎ ስለ እርሱ የተጻፈለት ይህ ነውና። እውነት እላችኋለሁ፤ ሴቶች ከወለዱአቸው ወገን ከመጥምቁ ዮሐንስ የሚበልጥ አልተነሣም፤ በመንግሥተ ሰማያት ግን የሚያንሰው ይበልጠዋል። ከመጥምቁ ከዮሐንስ ዘመን ጀምሮ እስከ ዛሬ ድረስ መንግሥተ ሰማያት ትገፋለች፤ የተገፉትም ይናጠቁአታል። ነቢያትም ሁሉ፥ ኦሪትም እስከ ዮሐንስ ትንቢትን ተናግረዋልና። ልትቀበሉትስ ብትወድዱ ይመጣ ዘንድ ያለው ኤልያስ ይህ ነው። ዦሮ ያለው መስማትን ይስማ። “ይህቺን ትውልድ በምን እመስላታለሁ? በገበያ ተቀምጠው ጓደኟቻቸውን የሚጠሩ ልጆችን ትመስላለች። እንዲህም ይሏቸዋል ፥ እንቢልታ እየነፋን አቀነቀንላችሁ አልዘፈናችሁም፤ ሙሾም አወጣንላችሁ አላለቀሳችሁም። ዮሐንስ ሳይበላና ሳይጠጣ መጣ፤ እነርሱ ግን ጋኔን አለበት አሉት። የሰው ልጅ እየበላና እየጠጣ መጣ፤ እነርሱም እነሆ፥ የሚበላና የወይን ጠጅ የሚጠጣ፥ የቀራጮችና የኃጥኣን ወዳጅ ነው አሉት፤ ጥበብም ከልጆችዋ የተነሣ ጸደቀች።” ከዚህም በኋላ ጌታችን ኢየሱስ ብዙ ተአምራት ያደረገባቸውን ከተሞች ንስሓ ስላልገቡ ይነቅፋቸው ጀመር፤ እንዲህም አላቸው። “ኮራዚ ወዮልሽ፤ ቤተ ሳይዳ ወዮልሽ፤ በእናንተ የተደረገው ተአምራት በጢሮስና በሲዶና ተደርጎ ቢሆን ማቅ ለብሰው፥ አመድም ነስንሰው አስቀድመው ንስሓ በገቡ ነበር። ነገር ግን እላችኋለሁ፥ በፍርድ ቀን ከእናንተ ይልቅ ጢሮስና ሲዶና ዕረፍትን ያገኛሉ። ቅፍርናሆም! አንቺም እስከ ሰማይ ከፍ ከፍ ብትዪ እስከ ሲኦል ትወርጃለሽ፤ በአንቺም የተደረገው ተአምራት በሰዶም ተደርጎ ቢሆን እስከ ዛሬ በኖረች ነበር። ነገር ግን እልሻለሁ፥ በፍርድ ቀን ከአንቺ ይልቅ የሰዶም ምድር ዕረፍትን ታገኛለች።” ያንጊዜም ጌታችን ኢየሱስ መልሶ እንዲህ አለ፤ “የሰማይና የምድር ጌታ አባት ሆይ፥ ይህን ምሥጢር ከጥበበኟችና ከዐዋቆች ሰውረህ ለሕፃናት ገልጸኸዋልና አመሰግንሃለሁ። አዎን አባት ሆይ፥ ፈቃድህ በፊትህ እንዲሁ ሆኖአልና። ሁሉም ከአባቴ ዘንድ ተሰጠኝ፤ ከአብ በቀር ወልድን የሚያውቀው የለም፤ አብንም ከወልድ በቀር፥ ወልድም ሊገልጥለት ከሚፈቅደው በቀር የሚያውቀው የለም። እናንተ ደካሞች፥ ሸክማችሁም የከበደ ሁሉ ወደ እኔ ኑ፤ እኔም አሳርፋችኋለሁ። ቀንበሬን በላያችሁ ተሸከሙ፤ ከእኔም ተማሩ፤ እኔ የዋህ ነኝና፤ ልቤም ትሑት ነውና፥ ለነፍሳችሁም ዕረፍትን ታገኛላችሁ። ቀንበሬ ልዝብ፥ ሸክሜም ቀላል ነውና።” በዚያም ወራት ጌታችን ኢየሱስ በሰንበት በእርሻ መካከል ሄደ፤ ደቀ መዛሙርቱም ተርበው ነበርና እሸት እየቈረጡ ይበሉ ጀመር። ፈሪሳውያንም አይተው ፥ “እነሆ፥ ደቀ መዛሙርትህ በሰንበት ሊደረግ የማይገባውን ሲያደርጉ እይ ” አሉት። እርሱም አላቸው ፥ “እርሱ በተራበ ጊዜ፥ ከእርሱም ጋር የነበሩት በተራቡ ጊዜ ዳዊት ያደረገውን፥ ወደ እግዚአብሔር ቤት እንደ ገባ፥ ከካህናትም ብቻ በቀር እርሱ ሊበላው የማይገባውን፥ ከእርሱም ጋር የነበሩት ሊበሉት የማይገባቸውን የመሥዋዕቱን ኅብስት እንደ በላ አላነበባችሁምን? በቤተ መቅደስ የሚያገለግሉ ካህናት ሰንበትን እንደሚሽሩአት፥ በደልም እንደማይሆንባቸው በኦሪት ያለውን አላነበባችሁምን? እኔም ከቤተ መቅደስ የሚበልጥ እዚህ እንዳለ እላችኋለሁ። ከመሥዋዕት ይልቅ ምሕረትን እመርጣለሁ ያለው ምን እንደ ሆነ ብታውቁስ ኖሮ ያልበደሉትን ባልፈረዳችሁባቸው ነበር። የሰንበት ጌታዋ የሰው ልጅ ነውና።” ጌታችን ኢየሱስም ከዚያ ዐልፎ ወደ ምኵuራባቸው ገባ። እነሆ፥ እጁ የሰለለች ሰው ነበር፤ ይከሱት ዘንድ ፥ “በሰንበት መፈወስ ይገባልን?” ብለው ጠየቁት። እርሱም አላቸው ፥ “ከእናንተ መካከል አንድ በግ ያለው በሰንበትም ወደ ጕuድጓድ ውስጥ ቢወድቅበት ይዞ የማያወጣው ማነው? እንግዲያማ ከበግ ይልቅ ሰው እንደ ምን አይበልጥም! እንኪያስ በሰንበት መልካም ማድረግ ይገባል።” ከዚያም በኋላ ያን ሰው “እጅህን ዘርጋ ” አለው፤ እጁንም ዘረጋት፤ ያንጊዜም ድና እንደ ሁለተኛዋ ሆነች። ፈሪሳውያንም ወጥተው ሊገድሉት ስለ እርሱ ተማከሩ። ጌታችን ኢየሱስም ባወቀ ጊዜ ከዚያ ሄደ፤ ብዙ ሰዎችም ተከተሉት፤ ሁሉንም አዳናቸው። እንዳይገልጡትም አዘዛቸው። በነቢዩ በኢሳይያስ የተነገረው ይፈጸም ዘንድ፥ እንዲህ ሲል። “እነሆ፥ የመረጥሁት ልጄ፥ ነፍሴ የወደደችው፥ መንፈሴን በእርሱ ላይ አኖራለሁ፤ እርሱ ለአሕዛብ ፍርድን ይናገራል፤ አይከራከርም፤ አይጮኽም፤ በአደባባይም ቃሉን የሚሰማ የለም። ያሸናፊነቱን ፍርድ እስኪያመጣ ድረስ የተቀጠቀጠ መቃን አይሰብርም፤ የሚጤስ የጧፍ ኩስታሪንም አያጠፋም። አሕዛብም በስሙ ተስፋ ያደርጋሉ።” ከዚህ በኋላ ጋኔን ያደረበትን ዕውርና ደንቆሮ አመጡለት፤ ያም ዕውር፥ ደንቆሮ እስኪናገር፥ እስኪያይም ድረስ ፈወሰው። ሕዝቡም ሁሉ እየተደነቁ፥ “ይህ የዳዊት ልጅ አይደለምን?” አሉ። ፈሪሳውያን ግን በሰሙ ጊዜ “በአጋንንት አለቃ በብዔል ዜቡል ነው እንጂ ይህስ አጋንንትን አያወጣም ” አሉ። ጌታችን ኢየሱስም ዐሳባቸውን ዐውቆ እንዲህ አላቸው ፥ “እርስ በርስዋ የምትለያይ መንግሥት ሁላ ትጠፋለች፤ ከተማም ሁላ፥ ቤትም እርስ በርስዋ የምትለያይ ከሆነች አትጸናም። ሰይጣንም ሰይጣንን የሚያወጣው ከሆነ እርስ በርሱ ተለያየ፤ እንግዲህ መንግሥቱ እንዴት ትጸናለች? እኔስ፥ በብዔል ዜቡል አጋንንትን የማወጣ ከሆንሁ ልጆቻችሁ በምን ያወጡአቸዋል? ስለዚህ እነርሱ ፈራጆች ይሆኑባችኋል። እኔ በእግዚአብሔር መንፈስ አጋንንትን የማወጣ ከሆንሁ ግን፥ እንግዲያስ የእግዚአብሔር መንግሥት አሁን ወደ እናንተ ደርሳለች። ኀይለኛን አስቀድሞ ካላሰረ በስተቀር ወደ ኀይለኛ ቤት ለመግባት፥ ገንዘቡንም ለመበርበር የሚችል ማንም የለም፤ ከዚህም በኋላ ቤቱን ይበረብራል። ከእኔ ጋር ያልሆነ ባለጋራዬ ነው፤ ከእኔም ጋር የማይሰበስብ ይበትናል። ስለዚህ እላችኋለሁ ፥ ለሰው ኀጢአትና ስድብ ሁሉ ይሰረያል፤ መንፈስ ቅዱስን ለሰደበ ግን አይሰረይለትም። በሰው ልጅ ላይ ቃል የሚናገር ይሰረይለታል፤ በመንፈስ ቅዱስ ላይ የሚናገር ግን በዚህ ዓለምም ቢሆን፥ በሚመጣውም ዓለም ቢሆን አይሰረይለትም። “ወይም ዛፉን መልካም፥ ፍሬውንም መልካም አድርጉ፤ ወይም ዛፉን ክፉ፥ ፍሬውንም ክፉ አድርጉ፤ ዛፍ በፍሬው ይታወቃልና። የእባብ ልጆች ሆይ፥ እናንተ ክፉዎች ስትሆኑ መልካም መናገርን እንዴት ትችላላችሁ? ከልብ የተረፈውን አፍ ይናገራልና። ደግ ሰው ከመልካም ልቡ መዝገብ መልካም ነገርን ያወጣል፤ ክፉ ሰው ግን ከክፉ ልቡ መዝገብ ክፉ ነገርን ያወጣል። እኔ ግን እላችኋለሁ ፥ ሰዎች ስለሚናገሩት ስለ ከንቱ ነገር ሁሉ በፍርድ ቀን ስለ እርሱ መልስ ይሰጡበታል። ከአነጋገርህ የተነሣ ትጸድቃለህ፤ ከአነጋገርህም የተነሣ ይፈረድብሃልና።” ያንጊዜም ከጻፎችና ከፈሪሳውያን ወገን ሰዎች መጥተው ፥ “መምህር ሆይ፥ ከአንተ ምልክት ልናይ እንወዳለን ” አሉት። ጌታችን ኢየሱስም መልሶ እንዲህ አላቸው ፥ “ዐመፀኛዪቱና፤ አመንዝራዪቱ ትውልድ ምልክትን ትሻለች፤ ምልክት ግን ከነቢዩ ከዮናስ ምልክት በቀር አይሰጣትም። ዮናስ ሦስት መዓልትና ሦስት ሌሊት በዓሣ አንበሪ ሆድ እንደ ነበረ፥ እንዲሁ የሰው ልጅ ሦስት መዓልትና ሦስት ሌሊት በምድር ልብ ውስጥ ይኖራልና። የነነዌ ሰዎች በፍርድ ቀን ተነሥተው ይህችን ትውልድ ይፋረዱአታል፤ በዮናስ ስብከት ንስሓ ገብተዋልና፤ እነሆ፥ ከዮናስ የሚበልጥ በዚህ አለ። ንግሥተ አዜብ በፍርድ ቀን ተነሥታ ከዚች ትውልድ ጋር ትፋረዳለች፤ የሰሎሞንን ጥበብ ትሰማ ዘንድ ከምድር ዳርቻ መጥታለችና፤ እነሆ፥ ከሰሎሞን የሚበልጥ በዚህ አለ። “ርኩስ መንፈስም ከሰው ከወጣ በኋላ፥ ዕረፍት ሲሻ ውኃ ወደሌለበት ምድረ በዳ ይዞራል፤ አያገኝምም። ከዚህም በኋላ፥ እንግዲህስ ወደ ወጣሁበት ቤቴ እመለሳለሁ ይላል፤ በመጣም ጊዜ ባዶ ሆኖ፥ ተጠርጎና ተለስኖ ያገኘዋል። ከዚህም በኋላ ይሄዳል፤ ከእርሱም የሚከፉ ሌሎች ሰባት አጋንንትን ያመጣል፤ ገብተውም በዚያ ይኖራሉ፤ ለዚያም ሰው የኋላ ኑሮው ከፊተኛው የከፋ ይሆናል፤ ለዚችም ክፉ ትውልድ እንዲሁ ይሆንባታል።” ለሕዝቡም ይህን ሲነግራቸው፥ እነሆ፥ እናቱና ወንድሞቹ ሊያነጋግሩት ፈልገው በውጭ ቆመው ነበር። ከደቀ መዛሙርቱም አንዱ መጥቶ ፥ “እነሆ፥ እናትህና ወንድሞችህ ከውጭ ቆመዋል፤ ሊያነጋግሩህም ይሻሉ ” አለው። እርሱ ግን ለነገረው መልሶ ፥ “እናቴ ማን ናት? ወንድሞቼስ እነማን ናቸው?” አለው። እጁንም ወደ ደቀ መዛሙርቱ ዘርግቶ ፥ “እነሆ፥ እናቴና ወንድሞቼ እነዚህ ናቸው። በሰማይ ያለውን የአባቴን ፈቃድ የሚያደርግ ሁሉ እርሱ ወንድሜ፥ እኅቴ፥ እናቴም ነውና ” አለ። በዚያችም ቀን ጌታችን ኢየሱስ ከቤት ወጥቶ በባሕሩ አጠገብ ተቀመጠ። ወደ ታንኳም ወጥቶ እስኪቀመጥ ድረስ ብዙ ሰዎች ወደ እርሱ ተሰበሰቡ፤ ሕዝቡም ሁሉ በወደቡ ቆመው ነበሩ። እንዲህ እያለም በምሳሌ ብዙ ነገርን ነገራቸው፤ “እነሆ ዘሪ ሊዘራ ወጣ። ሲዘራም በመንገድ የወደቀ ዘር ነበረ፤ የሰማይ ወፎችም መጥተው በሉት። ብዙ አፈር በሌለበት ጭንጫ ላይ የወደቀ ዘርም ነበረ፤ ለመሬቱም ጥልቀት አልነበረውምና ወዲያውኑ በቀለ። ፀሐይ በወጣ ጊዜ ግን ጠወለገ፤ ሥርም አልነበረውምና ደረቀ። በእሾኽ መካከልም የወደቀ ዘር ነበረ፤ በበቀለም ጊዜ እሾኽ አነቀው፤ አጣበቀውም። በመልካም ምድር ላይም የወደቀ ዘር ነበረ፤ ፍሬም ሰጠ፤ መቶ ያፈራ ነበረ፤ ስድሳም ያፈራ ነበረ፤ ሠላሳም ያፈራ ነበረ። ጆሮ ያለው መስማትን ይስማ።” ደቀ መዛሙርቱም ቀርበው “ስለምን በምሳሌ ትነግራቸዋለህ?” አሉት። ጌታችን ኢየሱስም መልሶ እንዲህ አላቸው፤ “ለእናንተ የመንግሥተ ሰማያትን ምሥጢር ማወቅ ተሰጥቶአችኋል፤ ለእነርሱ ግን አልተሰጣቸውም። ላለው ይሰጡታል፤ ይጨምሩለታልም፤ የሌለውን ግን ያንኑ ያለውን ቅሉ ይወስዱበታል። ስለዚህም እያዩ ስለማያዩ፥ እየሰሙም ስለማይሰሙ፥ ስለማያስተውሉም በምሳሌ እነግራቸዋለሁ። መስማትን ትሰማላችሁ፤ ልብ አታደርጉም፤ ማየትንም ታያላችሁ፤ አትመለከቱም። በዐይናቸው እንዳያዩ፥ በጆሮአቸውም እንዳይሰሙ፥ በልባቸውም እንዳያስተውሉ፥ ተመልሰውም እንዳልፈውሳቸው የዚህ ሕዝብ ልቡ ደንድኖአልና፥ ጆሮአቸውም ደንቐሮአል፤ ዐይናቸውንም ጨፍነዋል የሚል የኢሳይያስ ትንቢት በእነርሱ ይፈጸም ዘንድ። የእናንተ ግን ዐይኖቻችሁ ያያሉና፥ ጆሮዎቻችሁም ይሰማሉና ብፁዓት ናቸው። እውነት እላችኋለሁ ብዙዎች ነቢያትና ጻድቃን እናንተ የምታዩትን ሊያዩ ተመኝተው አላዩም፤ እናንተ የምትሰሙትንም ሊሰሙ ተመኝተው አልሰሙም። “እንግዲህ እናንተ የዘሪውን ምሳሌ ስሙ። የመንግሥተ ሰማያትን ቃል ሰምቶ የማያስተውል ሁሉ፥ ክፉው መጥቶ በልቡ የተዘራውን ቃል ይነጥቀዋል፤ በመንገድ የተዘራው ዘር ይህ ነው። በጭንጫ ላይ የተዘራውም ቃሉን የሚሰማና ፈጥኖ በደስታ የሚቀበለው ነው። ነገር ግን፥ ለጊዜው ነው እንጂ በእርሱ ላይ ሥር የለውም፤ በቃሉም ምክንያት መከራ፥ ወይም ስደት በሆነ ጊዜ ወዲያው ይክዳል። በእሾኽ መካከል የተዘራውም ቃሉን ሰምቶ የዚህ ዓለም አሳብና የሀብት ማታለል ቃሉን አንቆት ያለ ፍሬ የሚቀረው ነው። ነገር ግን በመልካም ምድር ላይ የተዘራው ይህ ቃሉን የሚሰማና የሚያስተውል ነው፤ እርሱም አንዱ መቶ፥ ሌላውም ስድሳ፥ ሌላውም ሠላሳ ፍሬ ይሰጣል።” ሌላ ምሳሌም እንዲህ ሲል መሰለላቸው፤ “መንግሥተ ሰማያት በእርሻው ላይ መልካም ዘርን የዘራ ሰውን ትመስላለች። ቤተሰቦቹም ተኝተው ሳለ፥ ጠላት መጥቶ በስንዴው መካከል እንክርዳድ ዘርቶ ሄደ። ስንዴውም በበቀለና በአፈራ ጊዜ፥ ወዲያውኑ እንክርዳዱ ታየ። የባለ እርሻው አገልጋዮችም መጥተው አቤቱ በእርሻህ መልካም ዘር ዘርተህ አልነበረምን? እንግዲህ እንክርዳዱ ከየት መጣ? አሉት። እርሱም ጠላት ሰው ይህን አደረገ አላቸው፤ አገልጋዮቹ ግን ፥ እንግዲህ ሂደን ልናርመው ትወዳለህን? አሉት። እንክርዳዱን ስታርሙ ስንዴውንም ጨምራችሁ እንዳትነቅሉ አይሆንም፤ ተዉአቸው እስከ መከር ድረስ አብረው ይደጉ፤ በመከርም ጊዜ አጫጆችን አስቀድማችሁ እንክርዳዱን ልቀሙ፤ በየነዶውም አስራችሁ በእሳት አቃጥሉት፤ ስንዴውን ግን በጎተራዬ ሰብስቡት እላቸዋለሁ ” አለ። ሌላም ምሳሌ እንዲህ ብሎ መሰለላቸው፤ “መንግሥተ ሰማያት ሰው ወስዶ በእርሻው ላይ የዘራትን የሰናፍጭ ቅንጣት ትመስላለች። እርስዋም ከዘር ሁሉ ታንሳለች፤ በአደገች ጊዜ ግን ከአታክልት ሁሉ ትበልጣለች፤ የሰማይ ወፎችም መጥተው ከቅርንጫፎችዋ በታች እስኪያርፉ ድረስ ታላቅ ዛፍ ትሆናለች።” ሌላ ምሳሌንም ነገራቸው፤ እንዲህም አለ ፥ “መንግሥተ ሰማያት ሴት ወስዳ በሦስት መስፈሪያ ዱቄት የለወሰችውን፥ ሁሉንም እንዲቦካ ያደረገውን እርሾ ትመስላለች።” ጌታችን ኢየሱስም ይህን ሁሉ ለሕዝቡ በምሳሌ ነገራቸው፤ ያለ ምሳሌ ግን አልነገራቸውም። በነቢይ “አፌን በምሳሌ እከፍታለሁ፤ ከጥንት የተነገረውንም ምሳሌ እናገራለሁ” የተባለው ይፈጸም ዘንድ። ከዚህም በኋላ ሕዝቡን ትቶ ወደ ቤት ገባ፤ ደቀ መዛሙርቱም ወደ እርሱ ቀርበው “የእርሻውን እንክርዳድ ምሳሌ ተርጒምልን ” አሉት። እርሱም መልሶ አላቸው፤ “መልካም ዘርን የዘራ የሰው ልጅ ነው። እርሻውም ዓለም ነው፤ መልካሙም ዘር የመንግሥት ልጆች ናቸው፤ እንክርዳዱም የክፉው ልጆች ናቸው። የዘራውም ጠላት ዲያብሎስ ነው፤ መከሩም የዓለም ፍጻሜ ነው፤ አጫጆቹም መላእክት ናቸው። እንግዲህ አስቀድሞ እንክርዳዱን እንደሚለቅሙት፥ በእሳትም እንደሚያቃጥሉት በዚህ ዓለም ፍጻሜም እንዲሁ ይሆናል። የሰው ልጅም መላእክቱን ይልካል፤ ከመንግሥቱም ዐላውያንንና በደልን የሚያደርጉትን ሁሉ ይሰበስባሉ። ወደ እሳት ጒድጓድም ይጥሉአቸዋል፤ በዚያም ልቅሶና ጥርስ ማፋጨት ይሆናል። ያንጊዜም ጻድቃን በአባታቸው መንግሥት እንደ ፀሐይ ይበራሉ፤ ጆሮ ያለው መስማትን ይስማ። “ዳግመኛም መንግሥተ ሰማያት በእርሻ ውስጥ የተቀበረች ወርቅን ትመስላለች፤ ሰውም አግኝቶ ሰወራት፤ ከደስታውም የተነሣ ሄዶ ያለውን ሁሉ ሸጠና ያችን እርሻ ገዛት። “ዳግመኛም መንግሥተ ሰማያት ክቡር ዕንቊን የሚሻ ነጋዴን ትመስላለች። ዋጋዋም ብዙ የሆነ አንዲት ዕንቐን በአገኘ ጊዜ ሄዶ ያለውን ሁሉ ሸጠና ገዛት። ዳግመኛም መንግሥተ ሰማያት በባሕር ውስጥ የተጣለችውን፥ የዓሣ ወገንን ሁሉ የሰበሰበችውን መረብ ትመስላለች። በሞላችም ጊዜ ወደ ዳር አወጡአት፤ ተቀምጠውም መልካም መልካሙን መርጠው ወደ ሣጥናቸው ጨመሩ፤ መጥፎውን ግን ወደ ውጭ ጣሉት። በዓለም ፍጻሜም እንዲሁ ይሆናል፤ መላእክት ይመጣሉ፤ ኃጥኣንንም ከጻድቃን መካከል ይለያሉ። ልቅሶና ጥርስ ማፋጨት ወደ አለበት ወደ እሳት ጒድጓድም ይጥሉአቸዋል።” ጌታችን ኢየሱስም ፥ “እንግዲህ ይህን ሁሉ አስተዋላችሁን?” አላቸው፤ እነርሱም ፥ “አዎ፥ ጌታ ሆይ፥” አሉት። እርሱም ፥ “ስለዚህ ለመንግሥተ ሰማያት የሚያገለግል ጸሓፊ ሁሉ ከሣጥኑ አሮጌውንና ሐዲሱን የሚያወጣ ባለጸጋ ሰውን ይመስላል ” አላቸው። ጌታችን ኢየሱስም እነዚህን ምሳሌዎች በፈጸመ ጊዜ ከዚያ ሄደ። ወደ ሀገሩም መጣ፤ እስኪደነቁ ድረስም በምኲራባቸው አስተማራቸው፤ እንዲህም ይሉ ነበር፤ “እንግዲህ ይህ ሁሉ ጥበብና ተአምር ከየት ተሰጠው? ይህ የጠራቢው የዮሴፍ ልጅ አይደለምን? የእናቱ ስምስ ማርያም አይደለምን? ወንድሞቹስ ያዕቆብና ዮሳ፥ ስምዖንም፥ ይሁዳም አይደሉምን? እኅቶቹስ ሁሉ በእኛ ዘንድ ያሉ አይደለምን? እንግዲህ ይህ ሁሉ ጥበብና ተአምር ከየት ተሰጠው?” እያሉ ስለ እርሱ ያንጐራጒሩ ጀመር። ጌታችን ኢየሱስ ግን “ነቢይ በሀገሩና በወገኑ እንጂ፥ በሌላ የማይከብርበት የለም ” አላቸው። ባለማመናቸውም ምክንያት በዚያ ብዙ ተአምራትን አላደረገም። በዚያ ወራትም የገሊላው ንጉሥ ሄሮድስ የጌታችን የኢየሱስን ዝና ሰማ። ሎሌዎቹንም ፥ “ይህ መጥምቁ ዮሐንስ ነው፤ እርሱ ከሙታን ተለይቶ ተነሥቶአል፤ ስለዚህ በእርሱ ተአምራት ይደረጋል ” አላቸው። እርሱ ሄሮድስ በወንድሙ በፊልጶስ ሚስት በሄሮድያዳ ምክንያት፥ ዮሐንስን አሲዞ በእስር ቤት አግዞት ነበርና። ዮሐንስም “እርስዋ ለአንተ ትሆን ዘንድ አይገባህም ” ይለው ነበር። ሊገድለውም ወዶ ሳለ ሕዝቡን ይፈራቸው ነበር፤ ዮሐንስን እንደ ነቢይ ያዩት ነበርና። የሄሮድስም የልደቱ ቀን በሆነ ጊዜ የሄሮድያዳ ልጅ በመካከላቸው ዘፈነችለት፤ ሄሮድስንም ደስ አሰኘችው። ስለዚህም የምትለምነውን ሁሉ ሊሰጣት ማለላት። እርስዋ ግን አስቀድማ በእናቷ ዘንድ ዐውቃ ነበርና “የመጥምቁን የዮሐንስን ራስ አሁን በወጭት ስጠኝ” አለችው። ንጉሡም አዘነ፥ ነገር ግን ስለ መሐላው፥ አብረውት በማዕዱ ተቀምጠው ስላሉት ሰዎች ይሰጧት ዘንድ አዘዘ። ልኮም በግዞት በእስር ቤት ሳለ የዮሐንስን ራስ አስቈረጠው። ራሱንም በወጭት አምጥተው ለዚያች ብላቴና ሰጡአት፤ እርስዋም ወስዳ ለእናቷ ሰጠች። ደቀ መዛሙርቱም መጡ፤ በድኑንም ወስደው ቀበሩት፤ መጥተውም ለጌታ ለኢየሱስ ነገሩት። ጌታችን ኢየሱስም ይህን በሰማ ጊዜ በታንኳ ሆኖ ከዚያ ብቻውን ወደ ምድረ በዳ ሄደ፤ ሕዝቡም ሰምተው ከየመንደሩ በእግር ተከተሉት። በወጣም ጊዜ ብዙ ሰዎችን አይቶ አዘነላቸው፤ ድውዮቻቸውንም አዳነላቸው። በመሸ ጊዜም ደቀ መዛሙርቱ ወደ እርሱ ቀርበው ፥ “ቦታው ምድረ በዳ ነው፤ ሰዓቱም አልፎአል፤ ወደ መንደር ገብተው ምግባቸውን ይገዙ ዘንድ ሕዝቡን አሰናብታቸው ” አሉት። ጌታችን ኢየሱስም ፥ “እንደ ራባቸው ሊሄዱ አይገባም፤ እናንተ የሚበሉትን ስጡአቸው እንጂ ” አላቸው። እነርሱም “ከሁለት ዓሣና ከአምስት እንጀራ በቀር፥ በዚህ ምንም የለንም ” አሉት። እርሱም “እነዚያን ወደዚህ አምጡልኝ ” አላቸው። በመስኩም ላይ እንዲቀመጡ ሰዎችን አዘዘ፤ አምስቱን እንጀራና ሁለቱን ዓሣ ይዞ ወደ ሰማይ ተመለከተና ባርኮ ቈርሶ ለደቀ መዛሙርቱ ሰጣቸው፤ ደቀ መዛሙርቱም ለሕዝቡ አቀረቡ። ሁሉም በልተው ጠገቡ፤ የተረፈውንም ቊርስራሽ ዐሥራ ሁለት መሶብ ሙሉ አነሡ። የበሉትም፥ ከሴቶችና ከልጆች በቀር ወንዶቹ አምስት ሺህ ያህሉ ነበር። ያንጊዜም ሕዝቡን እስኪያሰናብት ድረስ ደቀ መዛሙርቱ በታንኳው ገብተው ወደ ባሕር ማዶ ቀድመውት ይሄዱ ዘንድ ግድ አላቸው። ከዚያም በኋላ ሕዝቡን አሰናብቶ ሊጸልይ ብቻውን ወደ ተራራ ወጣ፤ በመሸም ጊዜ ብቻውን በዚያው ነበር። ታንኳው ግን እነሆ፥ በባሕር መካከል ነበር፤ ከማዕበሉም የተነሣ ይታወክ ነበር፤ ነፋስ ከፊቱ ነበርና። ከሌሊቱም በአራተኛዪቱ ክፍለ ሰዓት ጌታችን ኢየሱስ በባሕር ላይ እየሄደ ወደ እነርሱ መጣ። ደቀ መዛሙርቱም በባሕር ላይ ሲሄድ ባዩት ጊዜ፥ “ምትሐት ነው ” ብለው ደነገጡ፤ ከፍርሀትም የተነሣ ጮኹ። ወዲያውም ጌታችን ኢየሱስ ፥ “አይዞአችሁ፥እኔ ነኝ አትፍሩ ” አላቸው። ጴጥሮስም መልሶ ፥ “አቤቱ፥ አንተስ ከሆንህ በውኃው ላይ ወደ አንተ እንድመጣ እዘዘኝ ” አለው፤ እርሱም ፥ “ና ” አለው። ጴጥሮስም ከታንኳው ወርዶ ወደ ጌታችን ኢየሱስ ሊደርስ በውኃው ላይ ሄደ። ነገር ግን ነፋሱ በርትቶ ባየ ጊዜ ፈራ፤ ሊሰጥምም ጀመረ፥ ያንጊዜም “አቤቱ፥ አድነኝ ” ብሎ ጮኸ ወዲያው ጌታችን ኢየሱስ እጁን ዘርግቶ ያዘውና ፥ “አንተ እምነት የጐደለህ ለምን ተጠራጠርህ?” አለው። ወደ ታንኳውም በወጣ ጊዜ ወዲያውኑ ነፋሱ ፀጥ አለ። በታንኳውም ውስጥ የነበሩት ሁሉ “በእውነት አንተ የእግዚአብሔር ልጅ ነህ ” እያሉ ሰገዱለት። ባሕሩንም ተሻግረው ወደ ጌንሴሬጥ ምድር ደረሱ። የዚያ ሀገር ሰዎችም ዐወቁት፤ ወደ አውራጃዎቻቸውም ሁሉ ላኩ፤ በሽተኟችንም ሁሉ አመጡለት። የልብሱንም ዘርፍ ይዳስሱ ዘንድ ለመኑት፤ የዳሰሱትም ሁሉ ይድኑ ነበር። ከዚህ በኋላ ከኢየሩሳሌም የመጡ ጻፎችና ፈሪሳውያን ወደ ጌታችን ኢየሱስ ቀርበው እንዲህ አሉ ፥ “ደቀ መዛሙርትህ የሽማግሌዎችን ሥርዐት ለምን ይተላለፋሉ? እንጀራ በሚበሉበት ጊዜ እጃቸውን አይታጠቡምና።” እርሱም መልሶ እንዲህ አላቸው “እናንተስ ስለ ወጋችሁ የእግዚአብሔርን ትእዛዝ ለምን ትተላለፋላችሁ? እግዚአብሔርስ ‘አባትህንና እናትህን አክብር፤ በአባቱና በእናቱ ላይ ክፉ ቃልን የተናገረ ፈጽሞ ይሙት ’ ብሏል። እናንተ ግን አባቱን ወይም እናቱን ከእኔ የምትጠቀምበት መባ ነው የሚል ሁሉ አባቱን ወይም እናቱን አያከብርም ትላላችሁ። ስለ ወጋችሁም የእግዚአብሔርን ቃል ሻራችሁ። እናንተ ግብዞች፥ ኢሳይያስ በእናንተ ላይ እንዲህ ሲል መልካም ተናገረ ፥ ‘ይህ ሕዝብ በከንፈራቸው ያከብሩኛል፤ በልባቸው ግን ከእኔ እጅግ ይርቃሉ።’ የሰው ወግ የሆነ ትምህርት እያስተማሩ በከንቱ ያመልኩኛል።” ሕዝቡንም ጠርቶ እንዲህ አላቸው፤ “ስሙ፥ አስተውሉም። ሰውን የሚያረክሰው ወደ አፍ የሚገባው አይደለም፤ ከአፍ የሚወጣው ሰውን ያረክሰዋል እንጂ።” ከዚህም በኋላ ደቀ መዛሙርቱ ቀርበው “ፈሪሳውያን ንግግርህን ሰምተው እንደ አንጐራጐሩ ታውቃለህን?” አሉት። እርሱም መልሶ እንዲህ አለ ፥ “የሰማዩ አባቴ ያልተከላት ተክል ሁላ ትነቀላለች። እነርሱን ተዉአቸው፤ ዕውሮችን የሚመሩ ዕውሮች ናቸውና፤ ዕውርም ዕውርን ቢመራ ሁለቱም ወደ ጕuድጓድ ይወድቃሉ።” ጴጥሮስም መልሶ ፥ “ምሳሌዉን ተርጕuምልን ” አለው። ጌታችን ኢየሱስም እንዲህ አላቸው ፥ “እናንተም ገና ይህን አላስተዋላችሁምን? ወደ አፍ የሚገባው ሁሉ ወደ ሆድ እንደሚወርድ፥ ወደ ውጭም እንደሚወድቅ አታውቁምን? ከአፍ የሚወጣው ግን ከልብ ይወጣል፤ ሰውንም የሚያረክሰው ይህ ነው። ከልብ ክፉ ዐሳብ ይወጣልና፤ ይኸውም መግደል፥ ምንዝርነት፥ ዝሙት፥ ስርቆት፥ በሐሰት መመስከር፥ ስድብም ነው። ሰውን የሚያረክሱት እነዚህ ናቸው፤ እጅን ሳይታጠቡ መብላትስ ሰውን አያረክሰውም።” ጌታችን ኢየሱስም ከዚያ ወጥቶ ወደ ጢሮስና ወደ ሲዶና አገር ሄደ። እነሆ፥ አንዲት ከነዓናዊት ሴት ከዚያ አገር ወጥታ ፥ “አቤቱ፥ የዳዊት ልጅ እዘንልኝ፤ ልጄን ክፉ ጋኔን ይዞ ያሠቃያታልና ” እያለች ጮኸች። ጌታችን ኢየሱስ ግን አንድም ቃል አልመለሰላትም፤ ደቀ መዛሙርቱም ቀርበው ፥ “ይህችን ሴት አሰናብታት፤ እኛን እየተከተለች ትጮሃለችና ” ብለው ማለዱት። እርሱም መልሶ ፥ “ከእስራኤል ቤት ወደ ጠፉ በጎች ብቻ እንጂ አልተላክሁም ” አላቸው። እርስዋ ግን ቀርባ ፥ “አቤቱ፥ ርዳኝ ” ብላ ሰገደችለት። እርሱም መልሶ ፥ “የልጆችን እንጀራ ወስዶ ለውሾች መስጠት መልካም አይደለም ” አላት። እርስዋም ፥ “አዎን ጌታዬ ውሾችም እኮ ከጌቶቻቸው ማዕድ የሚወድቀውን ፍርፋሪ ይበላሉ ” አለች። ከዚህም በኋላ ጌታችን ኢየሱስ መልሶ ፥ “አንቺ ሴት፥ እምነትሽ ታላቅ ነው፤ እንደ ወደድሽ ይሁንልሽ ” አላት፤ ከዚያችም ሰዓት ጀምሮ ልጅዋ ዳነች። ጌታችን ኢየሱስም ከዚያ አልፎ ወደ ገሊላ ባሕር አጠገብ ደረሰ፤ ወደ ተራራም ወጥቶ በዚያ ተቀመጠ። ብዙ ሕዝብም ወደ እርሱ ቀረቡ፤ ከእነርሱ ጋርም አንካሶችን፥ ዕውሮችን፥ ደንቆሮዎችን፥ ልምሾዎችንና ሌሎችንም ብዙዎች በሽተኟችን አምጥተው ከጌታችን ከኢየሱስ ክርስቶስ እግር በታች አኖሩአቸው፤ እርሱም አዳናቸው። ሕዝቡም ዲዳዎች ሲናገሩ፥ ሽባዎች ሲድኑ፥ አንካሶች ሲሄዱ፥ ዕውሮችም ሲያዩ አይተው፥ እስኪደነቁ ድረስ፥ የእስራኤልን አምላክ አመሰገኑት። ጌታችን ኢየሱስም ደቀ መዛሙርቱን ጠርቶ ፥ “እነዚህ ሰዎች ያሳዝኑኛል፤ በዚህ ከእኔ ጋር ከዋሉ ሦስት ቀን ነውና፤ የሚበሉትም የላቸውም፤ በመንገድ እንዳይደክሙ ጦማቸውን ላሰናብታቸው አልወድም ” አላቸው። ደቀ መዛሙርቱም ፥ “ይህን ያህል ሕዝብ የሚያጠግብ እንጀራ በምድረ በዳ ከወዴት እናገኛለን?” አሉት። ጌታችን ኢየሱስም ፥ “ስንት እንጀራ አላችሁ?” አላቸው፤ እነርሱም ፥ “ሰባት እንጀራ፥ ጥቂትም ዓሣ ” አሉት። ሕዝቡንም በምድር ላይ እንዲቀመጡ አዘዘ፤ ሰባቱን እንጀራና ዓሣውን ይዞ አመሰገነ፤ ቈርሶም ለደቀ መዛሙርቱ ሰጣቸው፤ ደቀ መዛሙርቱም ለሕዝቡ አቀረቡ። ሁሉም በልተው ጠገቡ፤ የተረፈውንም ቐርስራሽ ሰባት ቅርጫት ሙሉ አነሡ። የበሉት ሰዎችም ከሴቶችና ከልጆች በቀር አራት ሺህ ወንዶች ነበሩ። ሕዝቡንም አሰናብቶ ወደ ታንኳው ገባ፤ ወደ መጌዶል አገርም ሄደ። ፈሪሳውያንና ሰዱቃውያንም ከሰማይ ምልክትን ያሳያቸው ዘንድ ሊፈትኑት መጡ። ጌታችን ኢየሱስም መልሶ እንዲህ አላቸው ፥ “በመሸ ጊዜ ሰማዩ ቀልትWaልና ጊዜው ብራ ነው ትላላችሁ። በነጋም ጊዜ ሰማዩ ደምኖ ቀልትWaልና ዛሬስ ይዘንማል ትላላችሁ፤ እናንተ ግብዞች፥ የሰማዩን ፊት መተርጐም ታውቃላችሁ፤ የዘመኑንስ ምልክት እንዴት አታውቁም? ክፉና አመንዝራ ትውልድ ምልክትን ትሻለች፤ ምልክት ግን ከነቢዩ ከዮናስ ምልክት በቀር አይሰጣትም ” ከዚህም በኋላ ትቶአቸው ሄደ። ደቀ መዛሙርቱም ወደ ማዶ በደረሱ ጊዜ እንጀራ መያዝን ረስተው ነበር። ጌታችን ኢየሱስም ፥ “ዕወቁ፤ ከፈሪሳውያንና ከሰዱቃውያን እርሾ ተጠበቁ ” አላቸው። እነርሱም ፥ “እንጀራ አልያዝንምና እንዲህ ይለናል?” ብለው እርስ በርሳቸው ዐሰቡ። ጌታችን ኢየሱስም ዐውቆባቸው እንዲህ አላቸው ፥ “እናንት እምነት የጐደላችሁ፥ እርስ በርሳችሁ ምን ታስባላችሁ? እንጀራ ስለሌላችሁ ነውን? ገና አታስተውሉምን? በአምስቱ እንጀራ ጊዜስ ለአምስት ሺህ ሰዎች የሆነውን፥ ስንት መሶብም እንደ አነሣችሁ አታስቡምን? ወይስ ሰባት እንጀራ ለአራቱ ሺህ ሰው፥ ስንት ቅርጫትም እንዳነሣችሁ ትዝ እይላችሁምን? ከፈሪሳውያንና ከሰዱቃውያን እርሾ ተጠበቁ ያልኋችሁ ስለ እንጀራ እንዳይደለ እንዴት አታስተውሉም?” ከዚህም በኋላ፥ ደቀ መዛሙርቱ ከፈሪሳውያንና ከሰዱቃውያን ትምህርት እንጂ፥ ከእንጀራ እርሾ ይጠበቁ ዘንድ እንዳልነገራቸው ያንጊዜ አስተዋሉ። ጌታችን ኢየሱስም ወደ ፊልጶስ ቂሣርያ አገር በደረሰ ጊዜ ደቀ መዛሙርቱን ፥ “የሰውን ልጅ ሰዎች ማን ይሉታል?” ብሎ ጠየቃቸው። እነርሱም ፥ “መጥምቁ ዮሐንስ ነው የሚሉ አሉ፤ ሌሎችም ኤልያስ፥ ሌሎችም ኤርምያስ፥ ወይም ከነቢያት አንዱ ነው ይላሉ ” አሉት። እርሱም ፥ “እናንተስ ማን ትሉኛላችሁ?” አላቸው። ስምዖን ጴጥሮስም መልሶ ፥ “አንተ የሕያው እግዚአብሔር ልጅ ክርስቶስ ነህ ” አለው። ጌታችን ኢየሱስም መልሶ እንዲህ አለው ፥ “የዮና ልጅ ስምዖን ሆይ፥ አንተ ብፁዕ ነህ፤ በሰማይ ያለው አባቴ ነው እንጂ ሥጋና ደም ይህን አልገለጠልህምና። እኔም እልሃለሁ፤ አንተ ዐለት ነህ፤ በዚያች ዐለት ላይም ቤተ ክርስቲያኔን እሠራታለሁ፤ የሲኦል በሮችም አይበረታቱባትም። የመንግሥተ ሰማያትንም መክፈቻዎች እሰጥሃለሁ፤ በምድር የምታስረው በሰማይ የታሰረ ይሆናል፤ በምድርም የምትፈታው በሰማይ የተፈታ ይሆናል።” ከዚህም በኋላ እርሱ ክርስቶስ እንደ ሆነ ለማንም እንዳይናገሩ ደቀ መዛሙርቱን አዘዛቸው። ከዚያም ጊዜ ጀምሮ ጌታችን ኢየሱስ ወደ ኢየሩሳሌም ይሄድ ዘንድ ከሽማግሌዎችና ከካህናት አለቆች፥ ከጻፎችም ብዙ መከራ ይቀበልና ይገደል ዘንድ፥ በሦስተኛውም ቀን ይነሣ ዘንድ እንዳለው ለደቀ መዛሙርቱ ይነግራቸው ጀመረ። ጴጥሮስም መልሶ ፥ “አቤቱ፥ ይህ አይሁንብህ፤ ከቶም አይድረስብህ ” እያለ ይከለክለው ጀመረ። ጌታችን ኢየሱስ ግን መለስ ብሎ ጴጥሮስን እንዲህ አለው ፥ “አንተ ሰይጣን! ከኋላዬ ሂድ፤ ዕንቅፋት ሆነህብኛል፤ የሰውን እንጂ የእግዚአብሔርን አታስብምና።” ከዚህም በኋላ ጌታችን ኢየሱስ ደቀ መዛሙርቱን እንዲህ አላቸው ፥ “እኔን ሊከተል የሚወድ ራሱን ይካድ፤ ጨክኖም የሞቱን መስቀል ተሸክሞ ይከተለኝ። ነፍሱን ሊያድናት የሚወድ ይጥላታል፤ ስለ እኔ ግን ነፍሱን የሚጥላት ያገኛታል። ሰው ዓለሙን ሁሉ ቢገዛ፥ ነፍሱንም ቢያጣ፥ ለሰው ምን ይረባዋል? ሰውስ ለነፍሱ ቤዛ ምን በሰጠ ነበር? የሰው ልጅ መላእክቱን አስከትሎ በአባቱ ክብር ይመጣ ዘንድ አለውና፥ ያንጊዜም ለሁሉ እንደ ሥራው ዋጋውን ይሰጠዋል። እውነት እላችኋለሁ፤ የሰው ልጅ በመንግሥቱ ሲመጣ እስኪያዩት ድረስ፥ እዚህ ቆመው ካሉት ሞትን የማይቀምሱ አሉ።” ከስድስት ቀንም በኋላ፥ ጌታችን ኢየሱስ ጴጥሮስን፥ ያዕቆብንና ወንድሙ ዮሐንስን ይዞ ለብቻቸው ወደ ረዥም ተራራ አወጣቸው። መልኩም በፊታቸው ተለወጠ፤ ፊቱም እንደ ፀሐይ አበራ፤ ልብሱም እንደ ብርሃን ነጭ ሆነ። እነሆ፥ ሙሴና ኤልያስም ከእርሱ ጋር ሲነጋገሩ ታዩአቸው። ጴጥሮስም መልሶ ጌታችን ኢየሱስን ፥ “አቤቱ፥ በዚህ መኖር ለእኛ መልካም ነው፤ ብትወድስ ሦስት ቤቶችን በዚህ እንሥራ፤ አንዱን ለአንተ፥ አንዱንም ለሙሴ፥ አንዱንም ለኤልያስ ” አለው። እርሱም ገና ይህን ሲናገር ብሩህ ደመና መጥቶ ጋረዳቸው፤ እነሆ፥ ከደመናው ውስጥም “የምወደው፥ በእርሱም ደስ የሚለኝ ልጄ ይህ ነው፤ እርሱን ስሙት ” የሚል ቃል መጣ። ደቀ መዛሙርቱም ሰምተው በግንባራቸው ወደቁ፤ እጅግም ፈርተው ነበር። ጌታችን ኢየሱስም ቀርቦ ዳሰሳቸው፤ “ተነሡ፥ አትፍሩም ” አላቸው። ዐይናቸውንም አቅንተው አዩ፤ ነገር ግን ከጌታችን ከኢየሱስ ብቻ በቀር ያዩት ማንም አልነበረም። ከተራራውም ሲወርዱ ጌታችን ኢየሱስ “የሰው ልጅ ከሙታን ተለይቶ እስኪነሣ ድረስ ያያችሁትን ለማንም አትናገሩ ” ብሎ አዘዛቸው። ደቀ መዛሙርቱም ፥ “ጻፎች ኤልያስ አስቀድሞ ይመጣ ዘንድ አለው ለምን ይላሉ?” ብለው ጠየቁት። ጌታችን ኢየሱስም መልሶ እንዲህ አላቸው ፥ አዎን፥ ኤልያስ አስቀድሞ ይመጣል፥ ሁሉንም ያቀናል። ነገር ግን እላችኋለሁ፥ ኤልያስ ፈጽሞ መጥትWaል፤ የወደዱትንም ሁሉ በእርሱ ላይ አደረጉበት እንጂ አላወቁትም፤ እንዲሁ የሰው ልጅም ከእነርሱ መከራን ይቀበል ዘንድ አለው።” ከዚህም በኋላ ደቀ መዛሙርቱ ስለ መጥምቁ ዮሐንስ እንደ ነገራቸው ዐወቁ። ወደ ሕዝቡም በደረሱ ጊዜ አንድ ሰው ወደ እርሱ ቀርቦ እየለመነ ሰገደለት። እንዲህም አለ ፥ “አቤቱ፥ ልጄን ማርልኝ፤ ክፉ ጋኔን በየወሩ መጀመሪያ ያሠቃየዋልና፥ ይዞ ይጥለዋልና፤ ብዙ ጊዜም ወደ እሳት ይጥለዋል፤ ወደ ውኃም የሚጥልበት ጊዜ አለ። ወደ ደቀ መዛሙርትህም አመጣሁት፤ እርሱንም ማዳን ተሳናቸው።” ከዚህም በኋላ ጌታችን ኢየሱስ መልሶ ፥ “የማታምን ጠማማ ትውልድ፥ እስከ መቼ ድረስ ከእናንተ ጋር እኖራለሁ? እስከ መቼስ እታገሣችኋለሁ? ወደዚህ አምጡልኝ ” አለ። ጌታችን ኢየሱስም ገሠጸውና ጋኔኑ ከእርሱ ወጣ፤ በዚያች ሰዓትም ልጁ ዳነ። ከዚህም በኋላ ደቀ መዛሙርቱ ለብቻቸው ቀርበው ጌታችን ኢየሱስን ፥ “ስለምን እኛ ማውጣት ተሳነን?” አሉት። ጌታችን ኢየሱስም ፥ “ስለ እምነታችሁ መጒደል ነው፤ እውነት እላችኋለሁ፥ የሰናፍጭ ቅንጣት የሚያህል እምነት ቢኖራችሁ ይህን ተራራ ከዚህ ወደዚያ ተነቅለህ ሂድ ብትሉት ይፈልሳል፤ የሚሳናችሁ ነገርም የለም። ይህ ዓይነት ግን ያለ ጿምና ጸሎት አይወጣም ” አላቸው። በገሊላም ሲመላለሱ፥ ጌታችን ኢየሱስ ፥ “የሰው ልጅ በሰዎች እጅ አልፎ ይሰጥ ዘንድ አለው፤ ይገድሉታል፤ በሦስተኛውም ቀን ይነሣል ” አላቸው። ደቀ መዛሙርቱም ይህን ሰምተው እጅግ አዘኑ። ወደ ቅፍርናሆምም በደረሱ ጊዜ ግብር የሚቀበሉ ሰዎች ወደ ጴጥሮስ መጥተው ፥ “መምህራችሁ ሁለቱን ዲናር አይገብርምን?” አሉት። እርሱም ፥ “አዎን ” አለ፤ ወደ ቤትም በገባ ጊዜ ጌታችን ኢየሱስ አስቀድሞ ፥ “ስምዖን ሆይ፥ ምን ትላለህ? የምድር ነገሥታት ቀረጥንና ግብርን ከማን ይቀበላሉ? ከልጆቻቸው ወይስ ከሌሎች?” አለው። ጴጥሮስም “ከሌሎች ነው ” አለ፤ ጌታችን ኢየሱስም አለው፤ “እንኪያስ ልጆቻቸው ነጻ ናቸው። ነገር ግን፤ እንዳያጒረመርሙ ወደ ባሕር ሂድና መረብ ጣል፤ በመጀመሪያ የያዝኸውን ዓሣ ወስደህ አፉን ክፈት፤ በውስጡም ሰጣጢራ ታገኛለህ፤ ይኸውም አራት ድሪም ነው፤ እርሱንም ወስደህ ስለ እኔና ስለ አንተ ስጣቸው ” አለው። በዚያችም ሰዓት የጌታችን ኢየሱስ ደቀ መዛሙርት ፥ “በመንግሥተ ሰማያት ከሁሉ የሚበልጥ ማነው?” እያሉ ወደ እርሱ ቀረቡ። ሕፃንንም ጠርቶ በመካከላቸው አቆመው። እንዲህም አለ ፥ “እውነት እላችኋለሁ፤ ካልተመለሳችሁ፥ እንደዚህም ሕፃን ካልሆናችሁ ወደ መንግሥተ ሰማያት ከቶ አትገቡም። እንደዚህም ሕፃን ራሱን ዝቅ ያደረገ በመንግሥተ ሰማያት የሚበልጥ ይህ ነው። እንደዚህም ያለውን አንድ ሕፃን በስሜ የሚቀበል እኔን ይቀበላል። በእኔ ከሚያምኑ ከእነዚህ ከታናናሾች አንዱን የሚያሰናክል አህያ የሚፈጭበት ወፍጮ በአንገቱ ታስሮ ወደ ጥልቅ ባሕር ቢሰጥም ይሻለዋል። “ከሚመጣው ማሰናከያ የተነሣ ለዓለም ወዮለት፤ ማሰናከያ ግድ ይመጣልና፤ ነገር ግን ማሰናከያን ለሚያመጣት ለዚያ ሰው ወዮለት። እጅህ ወይም እግርህ ብታስትህ ከአንተ ቈርጠህ ጣላት፤ ሁለት እጅ ወይም ሁለት እግር ኖሮህ ወደ ዘለዓለም እሳት ከምትጣል፥ አንካሳ ወይም ጕuንድሽ ሆነህ ወደ ሕይወት ብትገባ ይሻልሃልና። ዐይንህ ብታስትህ ከአንተ አውጥተህ ጣላት፤ ሁለት ዐይን ኖሮህ ወደ ዘለዓለም ገሃነመ እሳት ከምትጣል፥ አንድ ዐይን ኖሮህ ወደ ሕይወት ብትገባ ይሻልሃልና። “ከእነዚህ ከታናናሾቹ አንዱን ስንኳ እንዳትንቁ ተጠንቀቁ፤ መላእክቶቻቸው በሰማያት ሁልጊዜ በሰማይ ያለውን የአባቴን ፊት ያያሉ እላችኋለሁ። የሰው ልጅ የጠፋውን ሊፈልግና ሊያድን መጥቶአልና። ምን ትላላችሁ? መቶ በጎች ያሉት ሰው ቢኖር፥ ከመካከላቸውም አንዱ ቢጠፋው፥ ዘጠና ዘጠኙን በተራራ ላይ ትቶ የጠፋውን ሊፈልግ ይሄድ የለምን? እውነት እላችኋለሁ፤ ባገኘው ጊዜ ካልጠፉት ከዘጠና ዘጠኙ ይልቅ ጠፍቶ ስለ ተገኘው ፈጽሞ ደስ ይለዋል። እንዲሁም ከእነዚህ ከታናናሾቹ አንዱ እንኳ ይጠፋ ዘንድ በሰማያት ባለው አባቴ ፊት አይፈቀድም። “ወንድምህ አንተን ቢበድልህ፥ ሄደህ ብቻህን ሆነህ፥ ብቻውን አድርገህ ምከረው፤ ቢሰማህ ወንድምህን ጠቀምኸው። ባይሰማህ ግን በሁለተኛው ጊዜ ከአንተ ጋር አንድ ወይም ሁለት ምስክር ያዝ፤ ነገር ሁሉ በሁለት ወይም በሦስት ምስክር ቃል ይጸናልና። እነርሱን ባይሰማቸው ግን ለቤተ ክርስቲያን ንገራት፤ ቤተ ክርስቲያንንም ባይሰማት እንደ አረማዊና እንደ ቀራጭ ይሁንልህ። እውነት እላችኋለሁ፤ በምድር የምታስሩት በሰማይ የታሰረ ይሆናል፤ በምድርም የምትፈቱት በሰማይ የተፈታ ይሆናል። ዳግመኛም እላችኋለሁ፤ ከእናንተ ሁለቱ በምድር ላይ ስለሚለምኑት ነገር ሁሉ ቢተባበሩ፥ በሰማያት ባለው አባቴ ዘንድ ይደረግላቸዋል። ሁለት ወይም ሦስት በስሜ በሚሰበሰቡበት እኔ በዚያ በመካከላቸው እኖራለሁና።” ከዚህም በኋላ ጴጥሮስ ወደ እርሱ ቀርቦ ፥ “አቤቱ፥ ወንድሜ ቢበድለኝ ስንት ጊዜ ልተውለት? እስከ ሰባት ጊዜ ነውን?” አለው። ጌታችን ኢየሱስም እንዲህ አለው ፥ “ እስከ ሰባ ጊዜ ሰባት ነው እንጂ እስከ ሰባት አልልህም። “ስለዚህም መንግሥተ ሰማያት ባሮቹን ሊቈጣጠራቸው የወደደ ንጉሥን ትመስላለች። ሊቈጣጠራቸውም በጀመረ ጊዜ እልፍ መክሊት የሚከፍለውን አንድ ባለ ዕዳ ወደ እርሱ አመጡ። የሚከፍለውም ባጣ ጊዜ ጌታው እርሱና ሚስቱ፥ ልጆቹም፥ ያለውም ሁሉ እንዲሸጡና ዕዳውን እንዲከፍል አዘዘ። ወዲያውም ያ አገልጋይ ወድቆ ሰገደለት ፥ አቤቱ፥ ታገሠኝ፤ ሁሉን እከፍልሃለሁ እያለ ለመነው። ጌታውም ያን አገልጋይ አዘነለትና ፈታው፤ ዕዳውንም ተወለት። ነገር ግን ያ አገልጋይ በወጣ ጊዜ፥ ከአገልጋዮች ባልንጀሮቹ መቶ ዲናር የሚከፍለውን አንድ ባለ ዕዳ አገኘና የምትከፍለኝን ስጠኝ ብሎ አንቆ ያዘው። ያም የጌታው አገልጋይ እግሩ ላይ ወድቆ ፥ ታገሠኝ ሁሉንም እከፍልሃለሁ እያለ ለመነው። እርሱም እንቢ አለው፤ ዕዳውንም እስኪከፍለው ድረስ ወስዶ አሰረው። ባልንጀሮቹ አገልጋዮችም ያደረገውን አይተው እጅግ አዘኑ፤ ሄደውም የሆነውን ሁሉ ለጌታቸው ነገሩት። ከዚህም በኋላ ጌታው ጠራውና እንዲህ አለው ፥ አንተ ክፉ አገልጋይ ስለ ለመንኸኝ ዕዳህን ሁሉ ተውሁልህ። አንተስ እኔ እንደ ማርሁህ ባልንጀራህን ልትምረው አይገባህምን? ጌታውም ተቈጥቶ ዕዳውን ሁሉ ጨርሶ እስኪከፍለው ድረስ ለሚያሠቃዩት አሳልፎ ሰጠው። እናንተም የወንድሞቻችሁን በደል ከልባችሁ ይቅር ባትሉ፥ በሰማያት ያለው አባቴ እንዲሁ ያደርግባችኋል።” ጌታችን ኢየሱስም ይህን ነገር ከፈጸመ በኋላ ከገሊላ ተነሥቶ ወደ ይሁዳ አውራጃ ወደ ዮርዳኖስ ማዶ ደረሰ። ብዙዎች በሽተኟችም ተከተሉት፤ በዚያም ፈወሳቸው። ፈሪሳውያንም ሊፈትኑት ወደ እርሱ መጥተው ፥ “በማናቸውም በበደለችው ሁሉ ሚስቱን ሊፈታ ለሰው ይገባልን?” አሉት። እርሱም መልሶ እንዲህ አላቸው ፥ “አላነበባችሁምን? በመጀመሪያ የፈጠራቸው እርሱ ወንድና ሴት አደረጋቸው።” እንዲህም አለ ፥ “ስለዚህ ሰው አባቱንና እናቱን ትቶ ሚስቱን ይከተላል፤ ሁለቱም አንድ አካል ይሆናሉ። እንኪያስ ሁለት አይደሉም፤ አንድ አካል ናቸው እንጂ፤ እግዚአብሔርም አንድ ያደረገውን ሰው አይለይ።” እነርሱም ፥ “እንኪያ የፍቺዋን ደብዳቤ ሰጥተው እንዲፈቱአት ሙሴ ለምን አዘዘ?” አሉት። እርሱም አላቸው ፥ “ሙሴስ ስለ ልባችሁ ክፋት ሚስቶቻችሁን እንድትፈቱ ፈቀደላችሁ፤ ቀድሞ ግን እንዲህ አልነበረም። እኔ ግን እላችኋለሁ፤ ያለ ዝሙት ምክንያት ሚስቱን የሚፈታ ሁሉ አመንዝራ ያደርጋታል፤ የተፈታችውንም ያገባ ያመነዝራል።” ደቀ መዛሙርቱም ፥ “የባልና የሚስት ሥርዐት እንዲህ ከሆነስ መጋባት መልካም አይደለም ” አሉት። እርሱም አላቸው ፥ “ይህ ለተሰጠው ነው እንጂ ለሁሉ የሚቻል አይደለም። ከእናታቸው ማኅፀን እንዲሁ የተወለዱ ጃንደረቦች አሉና፤ ሰዎች የሰለቡአቸውም ጃንደረቦች አሉ፤ ስለ መንግሥተ ሰማያትም ራሳቸውን ጃንደረባ ያደረጉ አሉ፤ መታገሥ የሚችል ግን ይታገሥ።” ከዚህም በኋላ እጁን በላያቸው ጭኖ ይጸልይ ዘንድ ሕፃናትን አመጡለት፤ ደቀ መዛሙርቱ ግን ተቈጡአቸው። ጌታችን ኢየሱስም ፥ “ሕፃናትን ተዉአቸው፤ ወደ እኔም ይመጡ ዘንድ አትከልክሉአቸው፤ መንግሥተ ሰማያት እንደ እነዚህ ላሉት ናትና ” አላቸው። እጁንም በላያቸው ጫነባቸውና ከዚያ ሄደ። እነሆም አንድ ጐልማሳ መጥቶ ፥ “ቸር መምህር ሆይ የዘለዓለም ሕይወትን እወርስ ዘንድ ከበጎ ሥራ ወገን ምን ላድርግ?” አለው። እርሱም ፥ “ለምን ቸር ትለኛለህ? ከአንዱ እግዚአብሔር በቀር ማንም ቸር የለም፤ ወደ ሕይወት ልትገባ ብትወድድስ ትእዛዛትን ጠብቅ ” አለው። እርሱም ፥ “የትኟቹን?” አለው፤ ጌታችን ኢየሱሱም አለው፥ “አትግደል፥ አታመንዝር፥ አትስረቅ፥ በሐሰትም አትመስክር፥ አባትህንና እናትህን አክብር፤ ባልንጀራህንም እንደ ራስህ ውደድ።” ያም ጐልማሳ ፥ “ይህን ሁሉ ከሕፃንነቴ ጀምሬ ጠብቄአለሁ፤ እንግዲህ የቀረኝ ምንድን ነው?” አለው። ጌታችን ኢየሱስም እንዲህ አለው ፥ “ፍጹም ልትሆን ብትወድስ፥ ሂድና ያለህን ሁሉ ሸጠህ ለድኾች ስጥ፤ ሰማያዊ ሀብትንም ታገኛለህ፤ መጥተህም ተከተለኝ።” ጐልማሳውም ይህን ነገር ሰምቶ ሀብቱ ብዙ ነበርና እያዘነ ሄደ። ጌታችን ኢየሱስም ለደቀ መዛሙርቱ እንዲህ አላቸው ፥ “እውነት እላችኋለሁ፤ ባለጸጋ ወደ መንግሥተ ሰማያት ይገባ ዘንድ ጭንቅ ነው። ዳግመኛም እላችኋለሁ ፥ ባለጸጋ ወደ እግዚአብሔር መንግሥት ከሚገባ ይልቅ ግመል በመርፌ ቀዳዳ ቢያልፍ ይቀላል።” ደቀ መዛሙርቱም ይህን በሰሙ ጊዜ ፥ “እንግዲያ ማን ሊድን ይችላል?” እያሉ እጅግ ተደነቁ። ጌታችን ኢየሱስም አያቸውና ፥ “በሰው ዘንድ ይህ አይቻልም፤ በእግዚአብሔር ዘንድ ግን ሁሉ ይቻላል ” አላቸው። ከዚህም በኋላ ጴጥሮስ መልሶ ፥ “እኛ ሁሉን ትተን ተከተልንህ፤ እንግዲህ ምን እናገኛለን?” አለው። ጌታችን ኢየሱስም እንዲህ አላቸው ፥ “እውነት እላችኋለሁ፤ የተከተላችሁኝ እናንተ በዳግም ልደት የሰው ልጅ በክብሩ ዙፋን በተቀመጠ ጊዜ እናንተም በዐሥራ ሁለት ዙፋን ትቀመጣላችሁ፤ በዐሥራ ሁለቱም ነገደ እሥራኤል ትፈርዳላችሁ። ስለ ስሜም ቤትን፥ ወይም ወንድሞችን፥ ወይም እኅቶችን፥ ወይም አባትን፥ ወይም እናትን፥ ወይም ሚስትን፥ ወይም ልጆችን፥ ወይም ርስትን የተወ ሁሉ መቶ ዕጥፍ ዋጋ ያገኛል፤ የዘለዓለም ሕይወትንም ይወርሳል። ነገር ግን ብዙዎች ፊተኟች ኋለኟች ይሆናሉ፤ ኋለኟችም ፊተኟች ይሆናሉ። “መንግሥተ ሰማያት ለወይኑ ቦታ ሠራተኟችን ሊቀጥር ማልዶ የወጣ ባለቤት ሰውን ትመስላለች። ከሠራተኟችም ጋር በቀን አንድ ድሪም ሊሰጣቸው ተስማምቶ፥ ወደ ወይኑ ቦታ ላካቸው። በሦስት ሰዓትም በወጣ ጊዜ ሌሎችን በአደባባይ ቆመው ሥራ ፈትተው አየ። እነዚያንም ፥ እናንተም ወደ ወይኔ ቦታ ሂዱና ሥሩ፤ የሚገባውንም እሰጣችኋለሁ አላቸው፤ እነርሱም ሄዱ። ዳግመኛም በስድስትና በዘጠኝ ሰዓት ወጥቶ እንዲሁ አደረገ። በዐሥራ አንድ ሰዓትም ወጥቶ ሌሎችን ቆመው አገኘ፤ ቀኑን ሁሉ ሥራ ፈትታችሁ ለምን በዚህ ቆማችኋል? አላቸው። እነርሱም ፥ የሚቀጥረን ስለ አጣን ነው አሉት፤ እርሱም ፥ እናንተ ወደ ወይኔ ቦታ ሂዱ፤ የሚገባውንም እሰጣችኋለሁ አላቸው። በመሸም ጊዜ የወይኑ ቦታ ባለቤት ሹሙን እንዲህ አለው፤ ሠራተኟቹን ጠርተህ አስቀድመህ ከኋለኟች ጀምረህ እስከ ፊተኟች ድረስ ደመወዛቸውን ስጣቸው። በዐሥራ አንድኛው ሰዓት የተቀጠሩትም መጡና እያንዳንዳቸው አንድ ዲናር ተቀበሉ። የቀደሙትም መጥተው ከእነዚያ ይበልጥ የሚያገኙ መስሎአቸው ነበር፤ እነርሱም እያንዳንዳቸው አንድ አንድ ዲናር ተቀበሉ። ተቀብለውም በባለቤቱ ላይ አንጐራጐሩ። እንዲህ እያሉ ፥ እነዚህ ኋለኟች አንዲት ሰዓት ብቻ ሠሩ፤ የቀኑን ድካምና ሐሩር ከተሸከምነው ከእኛም ጋር አስተካከልሃቸው። እርሱ ግን ከእነርሱ አንዱን እንዲህ አለው ፥ ወዳጄ ሆይ፥ አልበደልሁህም፤ በአንድ ዲናር ተስማምቼህ የለምን? የሚደርስህን ይዘህ ሂድ፤ እኔም ለዚህ ለኋለኛው እንዳንተ ልሰጠው እወዳለሁ። ወይስ በገንዘቤ የወደድሁትን ላደርግ መብት የለኝምን? ወይስ እኔ ቸር ስለሆንሁ ዐይንህ ምቀኛ ናትን? እንዲሁም ኋለኟች ፊተኟች ይሆናሉ፤ ፊተኟችም ኋለኟች ይሆናሉ፤ የተጠሩ ብዙዎች፥ የተመረጡም ጥቂቶች ናቸውና።” ጌታችን ኢየሱስም ወደ ኢየሩሳሌም ሲወጣ ዐሥራ ሁለቱን ደቀ መዛሙርቱን ለብቻቸው ወሰዳቸው፤ በመንገድም እንዲህ አላቸው ፥ “እነሆ ወደ ኢየሩሳሌም እንወጣለን፤ የሰው ልጅም ለካህናት አለቆችና ለጻፎች ተላልፎ ይሰጣል፤ የሞት ፍርድም ይፈርዱበታል። ለሕዝቡም አሳልፈው ይሰጡታል፤ እነርሱም ይዘብቱበታል፤ ይገርፉታል፤ ይሰቅሉታል፤ በሦስተኛውም ቀን ይነሣል።” ከዚህም በኋላ፥ የዘብዴዎስ ልጆች እናት ከልጆችዋ ጋር መጣች፤ ከእርሱም አንዳች ነገር እየለመነች ሰገደችለት። እርሱም ፥ “ምን ትፈልጊያለሽ?” አላት፤ እርስዋም ፥ “እነዚህ ሁለቱ ልጆቼ በመንግሥትህ አንዱ በቀኝህ አንዱም በግራህ እንዲቀመጡ አድርግልኝ ” አለችው። ጌታችን ኢየሱስም መልሶ ፥ “የምትለምኑትን አታውቁም፤ እኔ የምጠጣውን ጿ መጠጣት ትችላላችሁን? እኔስ የምጠመቀውን ጥምቀት ትጠመቃላችሁን?” አላቸው። እነርሱም ፥ “አዎን፥ እንችላለን ” አሉት። እርሱም ፥ “ጿዬንስ ትጠጣላችሁ፤ ጥምቀቴንም ትጠመቃላችሁ፤ በቀኜና በግራዬ መቀመጥን ግን ከአባቴ ለተዘጋጀላቸው ነው እንጂ የምሰጥ እኔ አይደለሁም ” አላቸው። ዐሥሩም ሰምተው በሁለቱ ወንድማማቾች ላይ አዘኑ። ጌታችን ኢየሱስም ጠርቶ እንዲህ አላቸው ፥ “አሕዛብን መኳንንቶቻቸው እንዲገዙአቸው፥ ታላላቆቻቸውም እንዲሠለጥኑባቸው፤ አታውቁምን? በእናንተስ እንዲህ አይደለም፤ ነገር ግን ከእናንተ የበላይ ሊሆን የሚወድ አገልጋይ ይሁናችሁ። ከእናንተም አለቃ ሊሆን የሚወድ፥ ሎሌ ይሁናችሁ። የሰው ልጅ ሊያገለግል፥ ሰውነቱንም ለብዙዎች ቤዛ አድርጎ ሊሰጥ እንጂ እንዲያገለግሉት አልመጣምና።” ከኢያሪኮም በወጣ ጊዜ ብዙ ሰዎች ተከተሉት። እነሆ፥ ሁለት ዕውራን በመንገድ አጠገብ ተቀምጠው ነበር፤ ጌታችን ኢየሱስም ሲያልፍ ሰምተው ፥ “አቤቱ፥ የዳዊት ልጅ፥ ይቅር በለን ” እያሉ ጮኹ። ሕዝቡ ግን ዝም እንዲሉ ይቈጡአቸው ነበር፤ እነርሱ ግን ፥ “አቤቱ፥ የዳዊት ልጅ፥ ማረን ” እያሉ አብዝተው ጮኹ። ጌታችን ኢየሱስም ቆሞ ጠራቸውና ፥ “ምን ላደርግላችሁ ትወዳላችሁ?” አላቸው። እነርሱም ፥ “አቤቱ፥ ዐይኖቻችን እንዲከፈቱ ነው ” አሉት። ጌታችን ኢየሱስም አዘነላቸው፤ ዐይኖቻቸውንም ዳሰሳቸው፤ ወዲያውም አዩና ተከተሉት። ጌታችን ኢየሱስ ወደ ኢየሩሳሌም ቀርቦ፥ ወደ ደብረ ዘይት ወደ ቤተ ፋጌ በደረሰ ጊዜ ከደቀ መዛሙርቱ ሁለቱን ላከ። እንዲህም አላቸው፤ “በፊታችሁ ወደ አለችው መንደር ሂዱ፤ ያንጊዜም የታሰረች አህያ ከውርንጫዋ ጋር ታገኛላችሁ፤ ፍቱና አምጡልኝ። ምን ታደርጋላችሁ? የሚላችሁ ቢኖርም ጌታቸው ይሻቸዋል በሉ፥ ያንጊዜ ይሰዱአችኋል።” ይህም ሁሉ የሆነው በነቢይ እንዲህ ተብሎ የተነገረው ይፈጸም ዘንድ ነው። “ለጽዮን ልጅ ፥ እነሆ፥ የዋህ ንጉሥሽ በአህያይቱና በአህያይቱ ውርንጫ ላይ ተቀምጦ ወደ አንቺ ይመጣል በሉአት”። ደቀ መዛሙርቱም ሄደው ጌታችን ኢየሱስ እንደ አዘዛቸው አደረጉ። አህያይቱንና ውርንጫዋንም አመጡለት፤ ልብሳቸውንም በላያቸው ጫኑ፤ ጌታችን ኢየሱስም በእነርሱ ላይ ተቀመጠ። ብዙ ሕዝብም ልብሳቸውን በመንገድ ላይ አነጠፉ፤ ሌሎችም ከዛፎች ጫፍ ጫፉን እየቈረጡ በመንገድ ላይ ያነጥፉ ነበር። በፊቱ የሚሄዱትና የሚከተሉት ሕዝብም ፥ “ሆሣዕና ለዳዊት ልጅ፤ በእግዚአብሔር ስም የሚመጣ ቡሩክ ነው፤ ሆሣዕና በአርያም ” እያሉ ይጮሁ ነበር። ጌታችን ኢየሱስም ወደ ኢየሩሳሌም በገባ ጊዜ፥ “ከተማዪቱ ይህ ማነው?” እያለች ታወከች። ሕዝቡም ፥ “ይህ ከገሊላ ናዝሬት የመጣው ነቢዩ ኢየሱስ ነው ” አሉ። ጌታችን ኢየሱስም ወደ ቤተ መቅደስ ገብቶ በቤተ መቅደስ የሚሸጡትንና የሚገዙትን ሁሉ አባረረ፤ የገንዘብ ለዋጮችንም መደርደሪያ፥ የርግብ ሻጮችንም ወንበር ገለበጠ። “ቤቴ የጸሎት ቤት ይባላል ተብሎ ተጽፎአል እናንተ ግን የሌባና የቀማኛ ዋሻ አደረጋችሁት ” አላቸው። በቤተ መቅደስም ዕውሮችና አንካሶች ወደ እርሱ መጡ፤ አዳናቸውም። ያንጊዜም የካህናት አለቆችና ጻፎች ያደረገውን ተአምራት፥ ልጆችንም በቤተ መቅደስ ፥ “ሆሣዕና ለዳዊት ልጅ ” እያሉ ሲጮሁ ባዩ ጊዜ ደስ አላላቸውም። እነርሱም ፥ “እነዚህ የሚሉትን አትሰማምን?” አሉት፤ ጌታችን ኢየሱስም ፥ “አዎን፥ እሰማለሁ፥ ‘ከልጆችና ከሕፃናት አንደበት ምስጋናን አዘጋጀህ ’ የሚለውን ቃል ከቶ ያነበባችሁበት ጊዜ የለምን?” አላቸው። ትቶአቸውም ከከተማው ወደ ቢታንያ ሄደ፤ በዚያም አደረ። በነጋም ጊዜ ጌታችን ኢየሱስ ወደ ከተማ ሲመለስ ተራበ። በመንገድም አጠገብ የበለስ ዛፍ አይቶ ወደ እርስዋ ሄደ፤ ነገር ግን ከቅጠል ብቻ በቀር ምንም ፍሬ አላገኘባትም፤ “እንግዲህ ወዲህ ለዘለዓለም ፍሬ አይኑርብሽ ” አላት፤ ያንጊዜውንም በለሲቱ ደረቀች። ደቀ መዛሙርቱም አይተው “ይህቺ በለስ እንዴት ወዲያውኑ ደረቀች?” ብለው አደነቁ። ጌታችን ኢየሱስም መልሶ እንዲህ አላቸው ፥ “እውነት እላችኋለሁ እምነት ቢኖራችሁ፥ ባትጠራጠሩም በበለሲቱ እንደ ተደረገው ብቻ የምታደርጉ አይደለም፤ ነገር ግን ይህን ተራራ ተነሥተህ ወደ ባሕር ተወርወር ብትሉት ይደረግላችኋል። አምናችሁ በጸሎት የምትለምኑትን ሁሉ ታገኛላችሁ።” ወደ ቤተ መቅደስም ገብቶ ሲያስተምር፥ የካህናት አለቆችና የሕዝቡ ሽማግሌዎች፥ ወደ እርሱ መጥተው ፥ “በማን ሥልጣን ይህን ታደርጋለህ? ይህንስ ሥልጣን ማን ሰጠህ?” አሉት። ጌታችን ኢየሱስም መልሶ ፥ “እኔም አንዲት ቃል እጠይቃችኋለሁ፤ የነገራችሁኝ እንደ ሆነ እኔም በምን ሥልጣን ይህን እንደማደርግ እነግራችኋለሁ ” አላቸው። “የዮሐንስ ጥምቀቱ ከየት ነው? ከሰማይ ነውን? ወይስ ከሰው?” አላቸው፤ እርስ በርሳቸውም ተነጋግረው እንዲህ አሉ ፥ “ከሰማይ ነው ብንለው እንኪያ ለምን አላመናችሁበትም? ይለናል። ከሰው ነው ብንለውም ዮሐንስን ሁሉም እንደ ነቢይ ያዩታልና ሕዝቡን እንፈራቸዋለን፤” እነርሱም ፥ “አናውቅም ” ብለው መለሱለት፤ እርሱም ፥ “እንኪያስ እኔም በምን ሥልጣን ይህን እንደማደርግ አልነግራችሁም ” አላቸው። “ምን ትላላችሁ? አንድ ሰው ሁለት ወንድማማች ልጆች ነበሩት፤ ታላቁንም ፥ ልጄ ሆይ! ዛሬ ወደ ወይኔ ቦታ ሂድና ሥራ አለው። ልጁም መልሶ እንቢ አለ፤ ኋላ ግን ተጸጽቶ ሄደ። ሁለተኛውንም እንዲሁ አለው፤ እርሱም እሺ ጌታዬ አለ፤ ነገር ግን አልሄደም። እንግዲህ ከሁለቱ የአባቱን ፈቃድ የፈጸመ ማንኛው ነው?” አላቸው፤ “ፊተኛው ነዋ ” አሉት፤ ጌታችን ኢየሱስም እንዲህ አላቸው ፥ “እውነት እላችኋለሁ፤ ቀራጮችና አመንዝሮች ወደ እግዚአብሔር መንግሥት በመግባት ይቀድሙአችኋል። ዮሐንስ በጽድቅ ጎዳና ወደ እናንተ መጣ፤ አላመናችሁበትም፤ ቀራጮችና አመንዝሮች ግን አመኑበት፤ እናንተም በኋላ በእርሱ ለማመን አይታችሁ እንኳ ንስሓ አልገባችሁም። “ሌላ ምሳሌ ስሙ፤ ባለቤት ሰው ወይንን ተከለ፤ ቅጥርም ቀጠረለት፤ መጭመቂያም አስቈፈረለት፤ ግንብም ሠራለት፤ ለገባሮችም ሰጥቶአቸው ሄደ። የሚያፈራበት ወራት በደረሰ ጊዜም፥ ከወይኑ ፍሬ ያመጡለት ዘንድ አገልጋዮችን ወደ ገባሮቹ ላከ። ገባሮቹም አገልጋዮቹን ይዘው፥ አንዱን በበትር ደበደቡት፤ አንዱንም ገደሉት፤ ሌላውንም በድንጋይ መቱት። ከዚያም በኋላ ከቀደሙት የሚበዙ ሌሎች አገልጋዮችን ላከ፤ እነርሱንም እንዲሁ አደረጉባቸው። በኋላም ልጄንስ ይፈሩት ይሆናል ብሎ ልጁን ላከ። ገባሮቹም ልጁን ባዩት ጊዜ እርስ በርሳቸው ፥ እነሆ፥ ወራሹ ይህ ነው፤ ኑ እንግደለውና ርስቱን እንውረስ ተባባሉ። ይዘውም ከወይኑ ቦታ ወደ ውጭ አውጥተው ገደሉት። እንግዲህ የወይኑ ቦታ ባለቤት በመጣ ጊዜ እነዚህን ገባሮች ምን ያደርጋቸዋል?” እነርሱም ፥ “ክፉዎችን በክፉ ያጠፋቸዋል፤ ወይኑንም በየጊዜው ፍሬውን ለሚሰጡት ለሌሎች ገባሮች ይሰጣል ” አሉት። ጌታችን ኢየሱስም እንዲህ አላቸው ፥ “በመጻሕፍት ያለውን ያነበባችሁበት ጊዜ የለምን? ግንበኟች የናቁአት ድንጋይ የማዕዘን ራስ ሆነች፤ ይህቺም ከእግዚአብሔር ዘንድ ሆነች፤ ለዐይኖቻችንም ድንቅ ናት። ስለዚህም እላችኋለሁ፤ የእግዚአብሔር መንግሥት ከእናንተ ትወሰዳለች፤ ፍሬዋንም ለሚያደርጉ ለአሕዛብ ትሰጣለች። በዚያችም ድንጋይ ላይ የሚወድቅ ይቀጠቀጣል፤ በላዩ የምትወድቅበትንም ትፈጨዋለች።” የካህናት አለቆችና ፈሪሳውያንም ምሳሌዎቹን በሰሙ ጊዜ፥ ስለ እነርሱ እንደተናገረ ዐወቁ። ሊይዙትም ሲፈልጉ ሕዝቡን ፈሩአቸው፤ በእነርሱ ዘንድ እንደ ነቢይ ነበርና። ጌታችን ኢየሱስ ዳግመኛ መልሶ በምሳሌ ነገራቸው፤ እንዲህም አለ ፥ “መንግሥተ ሰማያት ለልጁ ሰርግ ያደረገ ንጉሥን ትመስላለች። ለሰርጉም የታደሙትን ይጠሩአቸው ዘንድ አገልጋዮቹን ላከ፤ ሊመጡም አልወደዱም። ዳግመኛም ሌሎችን አገልጋዮች እንዲህ ብሎ ላከ፤ የታደሙትን እንዲህ በሉአቸው ፥ እነሆ ድግሴን አዘጋጅቻለሁ፤ ኮርማዎቼና የሰቡ ከብቶቼ ታርደዋል፥ ሁሉም ተዘጋጅቶአል። ወደ ሰርጉ ኑ። እነርሱ ግን ቸል ብለው ሄዱ፤ ወደ እርሻው የሄደ አለ፤ ወደ ንግዱም የሄደ አለ። የቀሩትም አገልጋዮቹን ይዘው ሰደቡአቸው፤ ገደሉአቸውም፤ ንጉሡም ተቈጣ፤ ጭፍሮቹንም ልኮ እነዚያን ገዳዮች አጠፋ፤ ከተማቸውንም አቃጠለ። ከዚህም በኋላ አገልጋዮቹን እንዲህ አላቸው፤ ሰርጌስ ተዘጋጅቶአል፤ ነገር ግን ለአደምናቸው አልተገባቸውም። እንግዲህ ወደ ሜዳዎችና ወደ አደባባይም ሂዱና ያገኛችሁትን ሁሉ ወደ ሰርጉ ጥሩ። እነዚያ አገልጋዮችም ወደ መንገዶች ወጥተው ያገኙትን ሁሉ ክፉዎችንም፥ በጎዎችንም ሰበሰቡ፤ የሰርጉም ቤት በተጋባዦች ሞላ። ንጉሡም ተጋባዦቹን ሊያይ በገባ ጊዜ በዚያ የሰርግ ልብስ ያልለበሰ አንድ ሰው አገኘ። ወዳጄ ሆይ የሰርግ ልብስ ሳትለብስ እንዴት ወደዚህ ገባህ? አለው፤ ያም ሰው ምላሽ አጣ። ከዚህም በኋላ ንጉሡ አገልጋዮቹን፥ እጁንና እግሩን አስረው በውጭ ወደ አለ ጨለማ ይጥሉት ዘንድ አዘዘ፤ በዚያም ልቅሶና ጥርስ ማፋጨት ይሆናል። የተጠሩ ብዙዎች፥ የተመረጡ ግን ጥቂቶች ናቸውና።” ከዚህም በኋላ ፈሪሳውያን ሄዱ፤ በአነጋገሩም ያጠምዱት ዘንድ ተማከሩ። ደቀ መዛሙርቶቻቸውንም ከሄሮድስ ቤተ ሰቦች ጋር ወደ እርሱ ላኩ፤ እነርሱም እንዲህ አሉት ፥ “መምህር ሆይ፥ አንተ እውነተኛ እንደ ሆንህ፥ የእግዚአብሔርንም መንገድ በእውነት እንደምታስተምር እናውቃለን፤ ማንንም አትፈራም፤ የሰውንም ፊት አይተህ አታደላም። እንግዲህ የሚገባውን ንገረን፤ ምን ትላለህ? ለቄሣር ግብር መስጠት ይገባልን? ወይስ አይገባም?” አሉት። ጌታችን ኢየሱስም ክፋታቸውን ዐወቀባቸውና ፥ “እናንት ግብዞች ለምን ትፈትኑኛላችሁ? የግብሩን ገንዘብ አሳዩኝ ” አላቸው። ገንዘቡንም አመጡለት። ጌታችን ኢየሱስም ፥ “ይህ መልኩ፥ ጽሕፈቱስ የማን ነው?” አላቸው። እነርሱም “የቄሣር ነው ” አሉት፤ እርሱም “እንኪያስ የቄሣርን ለቄሣር፤ የእግዚአብሔርንም ለእግዚአብሔር ስጡ ” አላቸው። ይህንም ሰምተው አደነቁ፤ ትተውትም ሄዱ። በዚያችም ቀን ትንሣኤ ሙታን የለም የሚሉ ሰዱቃውያን ወደ እርሱ መጡ። እንዲህም ብለው ጠየቁት ፥ “መምህር ሆይ፥ ሙሴ ልጅ ሳይወልድ የሞተ ሰው ቢኖር ወንድሙ ሚስቱን አግብቶ ለወንድሙ ዘር ይተካለት ብሎአል። እንግዲህ ሰባት ወንድማማቾች በእኛ ዘንድ ነበሩ፤ ታላቁም ሚስት አገባና ልጅ ሳይወልድ ሞተ፤ ለወንድሙም ሚስቱን ተወ። እንዲሁ ደግሞ ሁለተኛው፥ ሦስተኛውም፥ እስከ ሰባተኛው ድረስ። ከሁሉም በኋላ ያቺ ሴት ሞተች። እንግዲህ ሙታን በሚነሡበት ጊዜ ከሰባቱ ለማንኛው ሚስት ትሆናለች? ሁሉም አግብተዋት ነበርና።” ጌታችን ኢየሱስም መልሶ እንዲህ አላቸው ፥ “መጻሕፍትንና የእግዚአብሔርን ኀይል ባለ ማወቅ ትስታላችሁ። ሙታንስ በሚነሡበት ጊዜ በሰማያት እንደ እግዚአብሔር መላእክት ሆነው ይኖራሉ እንጂ አያገቡም፤ አይጋቡምም። ስለ ሙታን መነሣት ግን ከእግዚአብሔር ዘንድ ለእናንተ እንዲህ ተብሎ የተነገረውን አላነበባችሁምን? እኔ እግዚአብሔር የአብርሃም አምላክ የይስሐቅም አምላክ የያዕቆብም አምላክ ነኝ እንግዲህ የሕያዋን አምላክ እንጂ የሙታን አምላክ አይደለም።” ሕዝቡም ሰምተው ትምህርቱን አደነቁ። ፈሪሳውያንም ሰዱቃውያንን ምላሽ እንዳሳጣቸው በሰሙ ጊዜ በአንድነት ወደ እሱ ተሰበሰቡ። ከመካከላቸውም አንድ ሕግ ዐዋቂ ሊፈትነው ጠየቀው። “መምህር ሆይ፥ ከኦሪት ማንኛይቱ ትእዛዝ ትበልጣለች?” አለው። ጌታችን ኢየሱስም እንዲህ አለው ፥ “አምላክህ እግዚአብሔርን በፍጹም ልብህ፥ በፍጹም ነፍስህ፥ በፍጹም ኀይልህ ውደደው። ታላቂቱና የመጀመሪያይቱ ትእዛዝ ይህች ናት። የምትመስላት ሁለተኛይቱም ባልንጀራህን እንደ ራስህ ውደድ የምትለው ናት። ኦሪትና ነቢያት ሁሉ በእነዚህ በሁለቱ ትእዛዛት ጸንተዋል።” ፈሪሳውያንም ተሰብስበው ሳሉ ጌታችን ኢየሱስ እንዲህ ብሎ ጠየቃቸው ፥ “ስለ ክርስቶስ ምን ትላላችሁ? የማን ልጅ ነው?” እነርሱም ፥ “የዳዊት ልጅ ነው ” አሉት። ጌታችን ኢየሱስም እንዲህ አላቸው ፥ “እንግዲያ እርሱ ራሱ ዳዊት በመንፈስ ቅዱስ እንዴት እንዲህ አለ? ‘ጌታ ጌታዬን ፥ ጠላቶችህን ከእግርህ በታች እስከ አደርጋቸው ድረስ በቀኜ ተቀመጥ አለው።’ እርሱ ራሱ ዳዊት ‘ጌታዬ ’ ያለው፥ እንግዲህ እንዴት ልጁ ይሆነዋል?” አንድም ቃል እንኳ ሊመልስለት የቻለ የለም፤ ከዚያች ቀንም ጀምሮ ማንም ሊጠይቀው አልደፈረም። ከዚህም በኋላ ጌታችን ኢየሱስ ለሕዝቡና ለደቀ መዛሙርቱ እንዲህ ብሎ ነገራቸው። “ጻፎችና ፈሪሳውያን በሙሴ ወንበር ላይ ተቀምጠዋል። ስለዚህ ያስተማሩአችሁን ሁሉ አድርጉ፤ ጠብቁትም፤ ነገር ግን እንደሚሠሩት አታድርጉ፤ የሚያስተምሩትን አይሠሩትምና። ትልቅና ከባድ ሸክም አስረው ሰውን በጫንቃው ላይ ያሸክሙታል፤ እነርሱ ግን በጣታቸው ስንኳ ሊነኩት አይወዱም። የሚሠሩትን ሥራቸውን ሁሉ ለሰው ሊታዩ ይሠሩታልና፤ አሸንክታባቸውን ይዘረጋሉ፤ የልብሳቸውንም ዘርፍ ያስረዝማሉ። በማዕድ ጊዜ በክብር ስፍራ፥ በምኵuራብም በፊተኛው ወንበር መቀመጥን ይወድዳሉ። በገበያም ሰዎች እጅ እንዲነሱአቸውና መምህር ሆይ፥ እንዲሉአቸው ይወድዳሉ። እናንተስ መምህራን ተብላችሁ አትጠሩ፤ መምህራችሁ አንድ ነውና፤ እናንተስ ሁላችሁ ወንድማማቾች ናችሁ። የሰማዩ አባታችሁ አንድ ነውና በምድር ላይ ማንንም አባት ብላችሁ አትጥሩ። ሊቃችሁ አንድ፤ እርሱም ክርስቶስ ነውና በምድር ላይ ሊቃውንት ተብላችሁ አትጠሩ፤ ነገር ግን ከእናንተ የሚበልጠው አገልጋይ ይሁናችሁ። ራሱን ከፍ ከፍ የሚያደርግ ሁሉ ይዋረዳልና፤ ራሱንም ዝቅ የሚያደርግ ሁሉ ይከብራልና። “እናንተ ግብዞች ጻፎችና ፈሪሳውያን፥ ጸሎታችሁን በማብዛት ምክንያት የመበለቶችን ገንዘብ ስለምትበሉ ወዮላችሁ! ስለዚህ ጽኑ ፍርድን ትቀበላላችሁ። እናንተ ግብዞች ጻፎችና ፈሪሳውያን፥ መንግሥተ ሰማያትን በሰው ፊት ስለምትዘጉ ወዮላችሁ! እናንተም አትገቡም፤ የሚገቡትንም ከመግባት ትከለክሉአቸዋላችሁ። እናንተ ግብዞች ጻፎችና ፈሪሳውያን፥ አንድን ሰው ለማሳመን ባሕሩንና የብሱን ስለምትዞሩ ወዮላችሁ! ካመነም በኋላ ከእናንተ ይልቅ ሁለት እጥፍ የገሃነም ልጅ ታደርጉታላችሁ። በቤተ መቅደስ የሚምል ኀጢአት የለበትም፤ በቤተ መቅደስ ወርቅ የሚምል ግን ይበድላል የምትሉ ዕውራን መሪዎች እናንተ ጻፎችና ፈሪሳውያን፥ ወዮላችሁ! እናንተ ደንቆሮዎችና ዕውሮች፥ የትኛው ይበልጣል? ወርቁ ነውን? ወይስ ወርቁን የሚቀድሰው ቤተ መቅደስ? ደግማችሁም በመሠዊያው የሚምል አይበድልም፤ በላዩ በአለው በመሥዋዕቱ የሚምል ግን ይበድላል ትላላችሁ። እናንተ ሰነፎችና ዕውራን፥ የትኛው ይበልጣል? መሥዋዕቱ ነውን? ወይንስ መሥዋዕቱን የሚቀድሰው መሠዊያው? በመሠዊያው የሚምል በእርሱ ይምላል፤ በእርሱ ላይም ባለው ሁሉ ይምላል። በቤተ መቅደስም የሚምል በእርሱና በውስጡ በሚኖረው ሁሉ ይምላል። በሰማይ የሚምልም በእግዚአብሔር ዙፋንና በእርሱ ላይ በተቀመጠው ይምላል። “እናንተ ግብዞች ጻፎችና ፈሪሳውያን፥ ከአዝሙድና ከእንስላል፥ ከከሙንም ዐሥራትን ስለምታወጡ፥ በኦሪት ያለውንም ታላቁን ትእዛዝ፥ ፍርድንና ምጿትን፥ ታማኝነትንም ስለምትተዉ ወዮላችሁ! ይህን ልታደርጉ፥ ያንንም ላትተዉ ይገባ ነበር። እናንተ ዕውራን መሪዎች፥ ትንኝን የምታጠሩ፥ ግመልንም የምትውጡ፤ “እናንተ ግብዞች ጻፎችና ፈሪሳውያን፥ በውስጡ ቅሚያንና ስስትን ተሞልቶ ሳለ የጿውንና የወጭቱን ውጭ ስለምታጥቡ ወዮላችሁ! አንተ ዕውር ፈሪሳዊ፥ ውጭው ንጹሕ ይሆን ዘንድ አስቀድመህ የጿውንና የወጭቱን ውስጡን እጠበው። በውጫቸው አምረው የሚታዩ፥ በውስጣቸው ግን የሙታን አጥንትንና ርኵuሰትን ሁሉ የተመሉ፥ የተለሰኑ መቃብሮችን የምትመስሉ እናንተ ግብዞች ጻፎችና ፈሪሳውያን፥ ወዮላችሁ! እንዲሁ እናንተም በውጭ ለሰው ጻድቃን ትመስላላችሁ፤ በውስጣችሁ ግን ዐመጽንና ግብዝነትን፥ ቅሚያንም የተሞላችሁ ናችሁ። “የነቢያትን መቃብር የምትሠሩ፥ የጻድቃንንም መቃብር የምታስጌጡ እናንተ ግብዞች ጻፎችና ፈሪሳውያን፥ ወዮላችሁ! በአባቶቻችን ዘመን ኖረን ቢሆን በነቢያት ደም ከእነርሱ ጋር ባልተባበርንም ነበር ትላላችሁ። እነሆ፥ የነቢያት ገዳዮች ልጆች እንደ ሆናችሁ እናንተ ራሳችሁ ትመሰክራላችሁ። እናንተም የአባቶቻችሁን መስፈሪያ ሙሉ። እናንተ እባቦች፥ የእፉኝት ልጆች፥ ከገሃነም ፍርድ ልታመልጡ እንዴት ትችላላችሁ? ስለዚህ እነሆ፥ እኔ ነቢያትንና ጠቢባንን፥ ጻፎችንም ወደ እናንተ እልካለሁ፤ ከእነርሱም ትገድላላችሁ፤ ትሰቅላላችሁም፤ ከእነርሱም በምኵuራባችሁ ትገርፋላችሁ፤ ከከተማም ወደ ከተማ ታሳድዱአቸዋላችሁ። ከጻድቁ ከአቤል ደም ጀምሮ በቤተ መቅደስና በመሠዊያው መካከል እስከ ገደላችሁት እስከ በራክዩ ልጅ እስከ ዘካርያስ ደም ድረስ በምድር ላይ የፈሰሰው የጻድቃን ሁሉ ደም በእናንተ ላይ ይደርስ ዘንድ። እውነት እላችኋለሁ፤ ይህ ሁሉ በዚች ትውልድ ይደርስባታል። “ኢየሩሳሌም፥ ኢየሩሳሌም ሆይ፥ ነቢያትን የምትገድል፥ ወደ እርስዋ የተላኩትንም የምትደበድብ፥ ዶሮ ጫጭቶችዋን በክንፎችዋ ውስጥ እንደምትሰበስብ ልጆችሽን እሰበስብ ዘንድ ምን ያህል ወደድሁ! እናንተ ግን እንቢ አላችሁ። እነሆ ቤታችሁ ምድረ በዳ ሆኖ ይቀርላችኋል። እውነት እላችኋለሁ፤ ‘በእግዚአብሔር ስም የሚመጣ ቡሩክ ነው ’ እስከምትሉበት ጊዜ ድረስ ከዛሬ ጀምሮ አታዩኝም።” ጌታችን ኢየሱስም ከቤተ መቅደስ ወጥቶ ሄደ፤ ደቀ መዛሙርቱም ወደ እርሱ ቀርበው የቤተ መቅደሱን የሕንጻ አሠራር አሳዩት። ጌታችን ኢየሱስም መልሶ እንዲህ አላቸው ፥ “ይህን ሁሉ ታያላችሁን? እውነት እላችኋለሁ፤ ድንጋይ በድንጋይ ላይ ሳይፈርስ በዚህ አይቀርም።” በደብረ ዘይትም ተቀምጦ ሳለ ደቀ መዛሙርቱ ለብቻቸው ወደ እርሱ ቀረቡና እንዲህ አሉት ፥ “ንገረን፤ ይህ መቼ ይሆናል? የመምጣትህና የዓለሙ ፍጻሜስ ምልክቱ ምንድን ነው?” ጌታችን ኢየሱስም መልሶ እንዲህ አላቸው ፥ “የሚያስታችሁ እንዳይኖር ተጠንቀቁ፤ ብዙዎች እኔ ክርስቶስ ነኝ እያሉ በስሜ ይመጣሉና ብዙዎችንም ያስታሉ። ጦርነትን፥ የጦርነትንም ወሬ ትሰሙ ዘንድ አላችሁ፤ ይህ ሊሆን ግድ ነውና ተጠንቀቁ፤ አትደንግጡ፤ ነገር ግን ፍጻሜው ገና ነው። ሕዝብ በሕዝብ ላይ፥ መንግሥትም በመንግሥት ላይ ይነሣሉ፤ በየሀገሩም ረኃብ፥ ቸነፈርም፥ የምድር መናወጥም ይሆናል። እነዚህም ሁሉ የምጥ ጣር መጀመሪያ ናቸው። ያንጊዜም ለመከራ አሳልፈው ይሰጡአችኋል፤ይገድሉአችኋልም፤ ስለ ስሜም በሰው ሁሉ ዘንድ የተጠላችሁ ትሆናላችሁ። ያንጊዜም ብዙዎች ሃይማኖታቸውን ይለውጣሉ፤ እርስ በርሳቸውም አሳልፈው ይሰጣጣሉ፤ እርስ በርሳቸውም ይጣላሉ። ብዙዎች ሐሰተኟች ነቢያትም ይመጣሉ፤ ብዙዎችንም ያስታሉ። ከዐመፅም ብዛት የተነሣ ፍቅር ከብዙዎች ዘንድ ትጠፋለች። እስከ መጨረሻው የሚታገሥ ግን እርሱ ይድናል። በአሕዛብ ሁሉ ላይ ምስክር ሊሆን ይህ የመንግሥት ወንጌል በዓለም ሁሉ ይሰበካል፤ ያንጊዜም ፍጻሜ ይደርሳል። “እንግዲህ በነቢዩ በዳንኤል የተባለውን የመፍረሱን የርኵuሰት ምልክት በተቀደሰ ቦታ ቆሞ ባያችሁት ጊዜ አንባቢው ያስተውል። ያንጊዜ በይሁዳ ያሉ ወደ ተራሮች ይሽሹ። በሰገነት ያለም በቤት ውስጥ ያለውን ያነሣ ዘንድ አይውረድ። በእርሻም ያለ ልብሱን ይወስድ ዘንድ ወደ ኋላው አይመለስ። ነገር ግን በዚያ ወራት ለፀነሱና ለሚያጠቡ ወዮላቸው! ነገር ግን ሽሽታችሁ በክረምት ወይም በሰንበት እንዳይሆን ጸልዩ። ያንጊዜ ዓለም ከተፈጠረ ጀምሮ እስከ ዛሬ ያልተደረገ፥ ከእንግዲህም ወዲያ የማይደረግ ታላቅ መከራ ይሆናል። እነዚያ ቀኖችስ ባያጥሩ ኖሮ ሥጋ የለበሰ ሁሉ ባልዳነም ነበር፤ ነገር ግን ስለ ተመረጡት እነዚያ ቀኖች ያጥራሉ። ያንጊዜ እነሆ፥ ክርስቶስ በዚህ አለ፤ ወይም በዚያ አለ የሚላችሁ ሰው ቢኖር አትመኑ። ሐሰተኟች መሢሖችና ሐሰተኟች ነቢያት ይነሣሉና፤ ቢቻላቸውስ የተመረጡትን እንኳ ለማሳት ታላላቅ ተአምራትንና ድንቅ ሥራን ይሠራሉ። እነሆ አስቀድሜ ነገርኋችሁ። እነሆ፥ በምድረ በዳ አለ ቢሉአችሁ አትውጡ፤ እነሆም፥ በቤት ውስጥ ነው ቢሉአችሁ አትመኑ። መብረቅ ከምሥራቅ እንደሚወጣ፥ እስከ ምዕራብም እንደሚታይ የሰው ልጅም መምጣት እንዲሁ ይሆናል። ገደላ ባለበት አሞሮች በዚያ ይሰበሰባሉ። “ከእነዚያም ቀኖች መከራ በኋላ፥ ወዲያውኑ ፀሐይ ይጨልማል፤ ጨረቃም ብርሃኑን አይሰጥም፤ ከዋክብትም ከሰማይ ይወድቃሉ፤ የሰማያት ኀይልም ይናወጣል። በዚያም ወራት የሰው ልጅ ምልክት በሰማይ ይታያል፤ ያንጊዜም የምድር አሕዛብ ሁሉ ያለቅሳሉ፤ የሰው ልጅንም በኀይልና በብዙ ክብር በሰማይ ደመና ሲመጣ ያዩታል። መላእክቱንም ከታላቅ የመለከት ድምፅ ጋር ይልካቸዋል፤ የተመረጡትንም ከሰማይ ዳርቻ እስከ ዳርቻው ከአራቱ መዐዝን ይሰበስቧቸዋል። “ምሳሌውንም ከበለስ ዕወቁ፤ ጫፍዋ የለሰለሰ፥ ቅጠልዋም የለመለመ እንደሆነ እነሆ መከር እንደ ደረሰ ታውቃላችሁ። እንዲሁ እናንተ ይህን ሁሉ ባያችሁ ጊዜ፥ እንደ ቀረበና በዳጃፍ እንዳለ ዕወቁ። እውነት እላችኋለሁ፤ ይህ ሁሉ እስኪደረግ ድረስ ይቺ ትውልድ አታልፍም። ሰማይና ምድር ያልፋሉ፥ ቃሌ ግን አያልፍም። “ስለዚያች ቀንና ስለዚያች ሰዓት ግን ከአብ ብቻ በቀር የሰማይ መላእክትም ቢሆኑ፥ ወልድም ቢሆን የሚያውቃት የለም። በኖኅ ዘመንም እንደ ሆነ የሰው ልጅ አመጣጡ እንዲሁ ይሆናል። ያንጊዜ ከጥፋት ውኃ በፊት፥ ኖኅ ወደ መርከብ እስከገባበት ቀን ድረስ ሲበሉና ሲጠጡ፥ ሲያገቡና ሲጋቡ እንደ ነበሩ፥ የጥፋት ውኃ መጥቶ ሁሉን እስከ አጠፋበት ጊዜ ድረስ እንደ አላወቁ፤ የሰው ልጅም አመጣጡ እንዲሁ ይሆናል። ያንጊዜ ሁለት ሰዎች በአንድ እርሻ ላይ ይኖራሉ፤ አንዱን ይወስዳሉ፤ ሁለተኛውንም ይተዋሉ። ሁለት ሴቶች በአንድ ወፍጮ ይፈጫሉ፤ አንዲቱን ይወስዳሉ ሁለተኛይቱንም ይተዋሉ፤ ሁለት ሰዎች በአንድ አልጋ ይተኛሉ፤ አንዱን ይወስዳሉ፤ ሁለተኛውንም ይተዋሉ። እንግዲህ ትጉ፤ ጌታችሁ በምን ሰዓት እንደሚመጣ አታውቁምና። “ነገር ግን ይህን ዕወቁ፤ ባለቤት ሌባ የሚመጣበትን ሰዓት ቢያውቅ ተግቶ በጠበቀ ነበር፤ ቤቱም እንዲቈፈር ባልተወ ነበር። ስለዚህ እናንተም ደግሞ ተዘጋጅታችሁ ኑሩ፤ የሰው ልጅ በማታስቡበት ሰዓት ይመጣልና። “እንግዲህ ምግባቸውን በየጊዜዉ ይሰጣቸው ዘንድ ጌታው በቤተሰቦቹ ላይ የሚሾመው ታማኝና ብልህ አገልጋይ ማንነው? ጌታዉ በመጣ ጊዜ እንዲህ ሲያደርግ የሚያገኘው ያ አገልጋይ ብፁዕ ነው። እውነት እላችኋለሁ፤ በገንዘቡ ሁሉ ላይ ይሾመዋል። ነገር ግን ያ ክፉ አገልጋይ ፥ ‘ጌታዬ ከመምጣት ይዘገያል ’ ብሎ በልቡ ቢያስብ፥ ባልንጀሮቹን አገልጋዮች ቢደበድብ፥ ከሰካሮች ጋርም ቢበላና ቢጠጣ፥ የዚያ አገልጋይ ጌታዉ ባልጠረጠው ዕለትና ባላወቀው ሰዓት ይመጣል። ከመካከሉም ይሰነጥቀዋል፤ ዕድሉንም ከግብዞች ጋር ያደርግበታል፤ በዚያም ለቅሶና ጥርስ ማፋጨት ይሆናል። “ያንጊዜም መንግሥተ ሰማያት መብራታቸውን ይዘው ሙሽራውን ለመቀበል የወጡ ዐሥሩን ደናግል ትመስላለች። ከእነርሱም ውስጥ አምስቱ ሰነፎች፥ አምስቱም ልባሞች ነበሩ። ሰነፎቹ መብራታቸውን ይዘው ዘይት አልያዙም ነበር። ልባሞቹ ግን ከመብራታቸው ጋር በማሰሮቻቸው ዘይት ይዘው ነበር። ሙሽራውም በዘገየ ጊዜ ሁሉም አንቀላፉና፥ ተኙ። መንፈቀ ሌሊት በሆነም ጊዜ ‘እነሆ ሙሽራ መጣ፤ ልትቀበሉት ውጡ ’ የሚል ጩኸት ሆነ። ያንጊዜ እነዚያ ደናግል ሁሉ ነቁና መብራታቸውን አዘጋጁ። እነዚያ ሰነፎችም ልባሞችን ፥ መብራታችን ሊጠፋብን ነውና ከዘይታችሁ ስጡን አሉአቸው። ልባሞችም ፥ ለእኛና ለእናንተ የሚበቃ የለም፤ ነገር ግን ወደሚሸጡ ሂዱና ለራሳችሁ ግዙ ብለው መለሱላቸው። ሊገዙም እንደ ሄዱ ሙሽራው መጣ፤ እነዚያም የተዘጋጁት ከእርሱ ጋር ወደ ሰርጉ ገቡ፤ ደጁም ተዘጋ። በኋላም እነዚያ ደናግል መጥተው ፥ አቤቱ አቤቱ ክፈትልን አሉ። እርሱ ግን መልሶ ፥ እውነት እላችኋለሁ፤ አላውቃችሁም አላቸው። እንግዲህ ትጉ፤ የሰው ልጅ የሚመጣባትን ቀኒቱንና ሰዓቲቱን አታውቁምና። “መንገድ እንደሚሄድ፥ አገልጋዮቹንም ጠርቶ ሊያተርፉበት ገንዘቡን እንደ ሰጣቸው ሰው እንዲሁ ይሆናልና፤ ለእያንዳንዱ እንደ ችሎታው ለአንዱ አምስት፥ ለአንዱ ሁለት፥ ለአንዱም አንድ ሰጠና ወዲያውኑ ሄደ። ያ አምስት መክሊት የተቀበለውም ሄደ፤ ነግዶም ሌላ አምስት መክሊት አተረፈ። እንዲሁም ሁለት የተቀበለው ሌላ ሁለት አተረፈ። አንድ መክሊት የተቀበለው ግን ሄዶ ምድርን ቈፈረና የጌታዉን ወርቅ ቀበረ። ከብዙ ጊዜም በኋላ የእነዚያ አገልጋዮች ጌታ ተመልሶ ተቈጣጠራቸው። አምስት መክሊት የተቀበለውም ቀረበና ፥ አቤቱ አምስት መክሊት ሰጥተኸኝ ነበር፤ እነሆ ሌላ አምስት አተረፍሁ ብሎ አምስት መክሊት አስረከበ። ጌታውም ፥ መልካም፥ አንተ የታመንህ በጎ አገልጋይ በጥቂት የታመንህ ስለ ሆንህ በብዙ እሾምሃለሁ፤ ወደ ጌታህ ደስታ ግባ አለው። ሁለት መክሊት የተቀበለውም መጥቶ ፥ አቤቱ፥ ሁለት መክሊትን ሰጥተኸኝ አልነበረምን? እነሆ ሌላ ሁለት መክሊትን አተረፍሁ አለ። ጌታውም ፥ መልካም፥ አንተ የታመንህ በጎ አገልጋይ በጥቂቱ የታመንህ ስለ ሆንክ በብዙ እሾምሃለሁ፤ ወደ ጌታህ ደስታ ግባ አለው። አንድ መክሊት የተቀበለውም መጣና እንዲህ አለ ፥ አቤቱ፥ አንተ ካልዘራህበት የምታጭድ፥ ካልበተንህበትም የምትሰበስብ ጨካኝ ሰው እንደ ሆንህ አውቃለሁ፤ ስለ ፈራሁም ሄድሁና መክሊትህን በምድር ውስጥ ቀበርሁ፤ እንግዲህ እነሆ፥ መክሊትህ። ጌታውም መልሶ አለው ፥ አንተ ክፉና ሰነፍ አገልጋይ፥ እኔ ካልዘራሁበት የማጭድ፥ ካልበተንሁበትም የምሰበስብ ጨካኝ ሰው እንደ ሆንሁ ታውቃለህን? ገንዘቤን ለለዋጮች መስጠት በተገባህ ነበር፤ እኔም ራሴ መጥቼ ገንዘቤን ከትርፉ ጋር በወሰድሁ ነበር። ከዚያ የቆሙትንም እንዲህ አላቸው፤ ይህን መክሊት ከእርሱ ተቀብላችሁ ዐሥር መክሊት ላለው ስጡት። ላለው ሁሉ ይሰጡታልና፤ ይጨምሩለታልም፤ ለሌለው ግን ያንኑ ያለውን ይወስዱበታል። ክፉውን አገልጋይ ግን፥ ልቅሶና ጥርስ ማፋጨት ወዳለበት በውጭ ወደ አለ ጨለማ አውጡት። “የሰው ልጅ በጌትነቱ ቅዱሳን መላእክትን ሁሉ አስከትሎ በሚመጣበት ጊዜ፥ ያንጊዜ በጌትነቱ ዙፋን ይቀመጣል። አሕዛብ ሁሉ በፊቱ ይሰበሰባሉ፤ እረኛም በጎችን ከፍየሎች እንደሚለይ እየራሳቸው ይለያቸዋል። በጎችን በቀኙ ፍየሎችንም በግራው ያቆማቸዋል። ያንጊዜ ንጉሡ በቀኙ ያሉትን እንዲህ ይላቸዋል ፥ እናንተ የአባቴ ቡሩካን ዓለም ሳይፈጠር የተዘጋጀላችሁን መንግሥት ትወርሱ ዘንድ ኑ። ተርቤ አብልታችሁኛልና፤ ተጠምቼም አጠጥታችሁኛልና፤ እንግዳም ሆኜ ተቀብላችሁኛልና። ታርዤ አልብሳችሁኛልና፤ ታምሜም ጐብኝታችሁኛልና፤ ታስሬም ወደ እኔ መጥታችሁ ጠይቃችሁኛልና። ያንጊዜም ጻድቃን መልሰው እንዲህ ይሉታል ፥ አቤቱ፥ መቼ ተርበህ አይተንህ አበላንህ? መቼስ ተጠምተህ አይተንህ አጠጣንህ? መቼስ እንግዳ ሆነህ አይተንህ ተቀበልንህ? መቼስ ታርዘህ አለበስንህ? መቼስ ታመህ አይተንህ ጐበኘንህ? መቼስ ታስረህ ወደ አንተ መጥተን ጠየቅንህ? ከዚህም በኋላ ንጉሡ መልሶ እንዲህ ይላቸዋል ፥ እውነት እላችኋለሁ፤ በእኔ ካመኑ ከእነዚህ ከታናናሾች ወንድሞች ለአንዱ ያደረጋችሁትን ሁሉ ለእኔ አደረጋችሁት። ከዚህም በኋላ በግራው ያሉትን እንዲህ ይላቸዋል ፥ እናንተ የተረገማችሁ ለሰይጣንና ለመልእክተኟቹ ወደተዘጋጀው ወደ ዘለዓለም እሳት ሂዱ። ተርቤ አላበላችሁኝምና፤ ተጠምቼም አላጠጣችሁኝምና። እንግዳ ሆኜ አልተቀበላችሁኝምና፤ ታርዤም አላለበሳችሁኝምና፤ ታምሜም አልጐበኛችሁኝምና፤ ታስሬም ወደ እኔ መጥታችሁ አልጠየቃችሁኝምና። ያንጊዜም በግራው ያሉት እንዲህ ብለው ይመልሳሉ ፥ አቤቱ መቼ ተርበህ ወይስ ተጠምተህ፥ ወይስ እንግዳ ሆነህ፥ ወይስ ታርዘህ፥ ወይስ ታመህ፥ ወይስ ታስረህ አይተን አላገለገልንህ? ከዚህም በኋላ ንጉሡ እንዲህ ብሎ ይመልስላቸዋል ፥ “እውነት እላችኋለሁ ከእነዚህ ከታናናሾች ለአንዱ ያላደረጋችሁትን ለእኔ ደግሞ አላደረጋችሁትም። እነዚያም ወደ ዘለዓለም ቅጣት ጻድቃን ግን ወደ ዘለዓለም ሕይወት ይሄዳሉ።” እንዲህም ሆነ፤ ጌታችን ኢየሱስ ይህን ሁሉ ነገር ከፈጸመ በኋላ ለደቀ መዛሙርቱ እንዲህ አላቸው ፥ “ከሁለት ቀን በኋላ ፋሲካ እንደሚሆን ታውቃላችሁ፤ የሰው ልጅም ሊሰቀል ተላልፎ ይሰጣል።” ከዚህም በኋላ፥ የካህናቱ አለቆች ጻፎችና የሕዝብ ሽማግሌዎች ስሙ ቀያፋ በሚባለው በሊቀ ካህናቱ ግቢ ተሰበሰቡ። ጌታችን ኢየሱስንም በተንኰል ይዘው ይገድሉት ዘንድ ተማከሩ። “ነገር ግን፥ በሕዝቡ መካከል ሁከት እንዳይነሣ በበዓል አይሁን ” አሉ። ጌታችን ኢየሱስም በቢታንያ በለምጻሙ በስምዖን ቤት ሳለ፥ ዋጋው እጅግ ብዙ የሆነ ሽቱ የሞላበት የአልባስጥሮስ ብርሌ የያዘች ሴት ወደ እርሱ መጣች፤ ጌታችን ኢየሱስም በማዕድ ተቀምጦ ሳለ በራሱ ላይ አፈሰሰችው። ደቀ መዛሙርቱም ይህን ባዩ ጊዜ ተቈጥተው እንዲህ አሉ ፥ “ይህች ሴት ለምን ይህን ያህል ሽቱ አጠፋች? ይህ በብዙ ዋጋ ተሸጦ ለድሆች ምጿት ይሰጥ ዘንድ ይቻል ነበርና።” ጌታችን ኢየሱስም ዐወቀባቸውና እንዲህ አላቸው ፥ “ይህችን ሴት ለምን ታደክሙአታላችሁ? ለእኔ መልካም ሥራ ሠርታልኛለችና። ድሆችንስ ዘወትር ታገኙአቸዋላችሁ፤ በወደዳችሁም ጊዜ በጎ ታደርጉላቸዋላችሁ፤ እኔን ግን ዘወትር የምታገኙኝ አይደለም። እርስዋ ይህን በራሴ ላይ ያፈሰሰችውን ሽቱ ለቀብሬ አደረገችው። እውነት እላችኋለሁ፤ ይህ ወንጌል በዓለሙ ሁሉ በሚሰበክበት ቦታ ይህች ሴት ያደረገችው ለእርስዋ መታሰቢያ ሆኖ ይነገራል።” ከዚህም በኋላ ከዐሥራ ሁለቱ ደቀ መዛሙርት አንዱ ይሁዳ የሚባለው የአስቆሮቱ ሰው ወደ ካህናት አለቆች ሄደ። “ምን ትሰጡኛላችሁ? እኔም አሳልፌ እሰጣችኋለሁ ” አላቸው። እነርሱም ሠላሳ ብር መዘኑለት ከዚያ ጊዜ ጀምሮ ለእነርሱ አሳልፎ ይሰጠው ዘንድ ምቹ ጊዜ ይሻ ነበር። ከፋሲካም በመጀመሪያው ቀን ደቀ መዛሙርቱ ወደ ጌታችን ኢየሱስ ቀርበው ፥ “ፋሲካን ትበላ ዘንድ በየት ልናዘጋጅልህ ትወዳለህ?” አሉት። ጌታችን ኢየሱስም አላቸው ፥ “ወደ ከተማ ወደ እገሌ ዘንድ ሂዱ፤ መምህር ፥ ጊዜዬ ቀርቧልና ከደቀ መዛሙርቶቼ ጋር ፋሲካን በአንተ ዘንድ አደርጋለሁ ብሎሃል ” በሉት። ደቀ መዛሙርቱም ጌታችን ኢየሱስ እንደ አዘዛቸው አደረጉ፤ ፋሲካንም አዘጋጁ። በመሸም ጊዜ ከዐሥራ ሁለቱ ደቀ መዛሙርቱ ጋር በማዕድ ተቀመጠ። ሲበሉም ፥ “እውነት እላችኋለሁ ከእናንተ አንዱ አሳልፎ ይሰጠኛል ” አላቸው። እጅግም አዘኑ፤ እያንዳንዱም “አቤቱ፥ ምናልባት እኔ እሆን?” ይሉ ጀመር። እርሱም መልሶ እንዲህ አለ ፥ “ከእኔ ጋር እጁን ወደ ወጭቱ የሚያገባ እርሱ አሳልፎ ይሰጠኛል። የሰው ልጅስ ስለ እርሱ እንደ ተጻፈ ይሄዳል፤ ነገር ግን የሰው ልጅ አልፎ ለሚሰጥበት ለዚያ ሰው ወዮለት፤ ያ ሰው ባልተወለደ በተሻለው ነበር።” አሳልፎ የሚሰጠው ይሁዳም መልሶ ፥ “መምህር ሆይ፥ እንግዲያ እኔ እሆን?” አለ፤ ጌታችን ኢየሱስም ፥ “አንተ ራስህ አልህ ” አለው። ሲበሉም ጌታችን ኢየሱስ ኅብስቱን አንሥቶ፥ ባረከ፤ ቈረሰ፤ ለደቀ መዛሙርቱም “ይህ ሥጋዬ ነው እንኩ ብሉ ” ብሎ ሰጠ። ጿዉንም አንሥቶ አመስግኖ ሰጣቸው፤ እንዲህም አለ ፥ “ሁላችሁም ከእርሱ ጠጡ። ኀጢኣትን ለማስተስረይ፤ ስለ ብዙዎች የሚፈስ፥ የአዲስ ኪዳን ደሜ ይህ ነው። በአባቴ መንግሥት ከእናንተ ጋር አዲሱን እስከምጠጣባት እስከዚያች ቀን ድረስ ከዛሬ ጀምሮ ከዚህ የወይን ፍሬ አልጠጣም።” መዝሙርም ከዘመሩ በኋላ ወደ ደብረ ዘይት ወጡ። ከዚህም በኋላ ጌታችን ኢየሱስ እንዲህ አላቸው፤ “በዚች ሌሊት ሁላችሁም ትከዱኛላችሁ፤ መጽሐፍ ፥ እረኛውን እገድለዋለሁ፤ በጎቹም ይበተናሉ ብሎአልና። ከተነሣሁም በኋላ ወደ ገሊላ እቀድማችኋለሁ።” ጴጥሮስም መልሶ ፥ “ሁሉም ቢክዱህ እንኳ እኔ ከቶ አልክድህም ” አለው። ጌታችን ኢየሱስም ፥ “እውነት እልሃለሁ በዚች ሌሊት ዶሮ ሳይጮህ ሦስት ጊዜ ትክደኛለህ ” አለው። ጴጥሮስም ፥ “ከአንተ ጋር እሞታለሁ እንጂ አልክድህም ” አለው፤ ደቀ መዛሙርቱም ሁሉ እንደ እርሱ አሉ። ከዚህም በኋላ ጌታችን ኢየሱስ ከእነርሱ ጋር ጌቴሴማኒ ወደሚባል ቦታ ሄደ፤ ደቀ መዛሙርቱንም ፥ “ወደዚያ ሄጄ እስክጸልይ ድረስ በዚህ ተቀመጡ ” አላቸው። ጴጥሮስንና ሁለቱን የዘብዴዎስን ልጆች ወሰደ፤ ያዝንና ይተክዝም ጀመር። ከዚህም በኋላ ፥ “ነፍሴ እስከ ሞት ድረስ እጅግ አዘነች፤ በዚህ ተቀመጡ፤ ከእኔም ጋር ትጉ ” አላቸው። ከዚያም ጥቂት ፈቀቅ አለና በግንባሩ ሰግዶ ጸለየ፤ እንዲህም አለ ፥ “አባቴ ሆይ፥ የሚቻልስ ከሆነ ይህች ጿ ከእኔ ትለፍ፤ ነገር ግን ፈቃድህ ይሁን እንጂ የእኔ ፈቃድ አይደለም።” ወደ ደቀ መዛሙርቱም ሄደ፤ ተኝተውም አገኛቸው፤ ጴጥሮስንም እንዲህ አለው ፥ “አንድ ሰዓት እንኳ ከእኔ ጋር መትጋት እንዲህ ተሳናችሁን? ወደ ፈተናም እንዳትገቡ ተግታችሁ ጸልዩ፤ መንፈስ ይሻልና፤ ሥጋ ግን ደካማ ነው።” ዳግመኛም ሄዶ፥ ጸለየ፤ እንዲህም አለ ፥ “አባቴ ሆይ ይህች ጿ ሳልጠጣት ከእኔ ልታልፍ የማይቻል ከሆነ ፈቃድህ ይሁን።” ዳግመኛም ወደ ደቀ መዛሙርቱ ተመለሰ፤ ተኝተውም አገኛቸው፤ ዐይኖቻቸው በእንቅልፍ ፈዝዘው ነበርና። ደግሞም ለሦስተኛ ጊዜ ትቶአቸው ሄደና ያንኑ ቃል ብቻ ደግሞ ጸለየ። ዳግመኛም ወደ ደቀ መዛሙርቱ ተመልሶ እንዲህ አላቸው ፥ “እንግዲህስ ተኙ፤ ዕረፉም፤ እነሆ ጊዜው ደረሰ፤ የሰውንም ልጅ በኀጢኣተኟች እጅ አሳልፈው ይሰጡታል። ተነሡ እንሂድ፤ እነሆ አሳልፎ የሚሰጠኝ ቀርቦአል።” ይህንም ሲናገር፥ እነሆ፥ ከዐሥራ ሁለቱ አንዱ ይሁዳ መጣ፤ ከእርሱም ጋር ከካህናት አለቆችና ከሕዝብ ሽማግሌዎች ዘንድ ሾተልና ጎመድ የያዙ ብዙ ሰዎች መጡ። አሳልፎ የሚሰጠውም ፥ “የምስመው እርሱ ነው፤ እርሱን ያዙ ” ብሎ ምልክት ሰጥቶአቸው ነበር። ያንጊዜም ይሁዳ ወደ ጌታችን ኢየሱስ ቀርቦ ፥ “መምህር ሆይ፥ ሰላም ለአንተ ይሁን ” አለና ሳመው። ጌታችን ኢየሱስም ፥ “ወዳጄ ሆይ፥ ለምን ነገር መጣህ?” አለው፤ ያንጊዜም ቀረቡ፤ እጃቸውንም አንሥተው ጌታችን ኢየሱስን ያዙት። እነሆም፥ ከጌታችን ከኢየሱስ ጋር ከነበሩት አንዱ እጁን ዘርግቶ ሰይፉን መዘዘና፤ የሊቀ ካህናቱን አገልጋይ መትቶ ጆሮውን ቈረጠው። ጌታችን ኢየሱስም እንዲህ አለው ፥ “ሰይፍህን ወደ አፎቱ መልስ፤ ሰይፍን የሚያነሡ ሁሉ በሰይፍ ይሞታሉና። ወይስ ከዐሥራ ሁለት ጭፍሮች የሚበዙ መላእክትን አሁን ይልክልኝ ዘንድ አባቴን ልማልደው የማልችል ይመስልሃልን? እንዲህ ከሆነስ ፥ ይህ ሊሆን ይገባል የሚለው የመጽሐፍ ቃል እንዴት ይፈጸማል?” ጌታችን ኢየሱስም ያንጊዜ ሕዝቡን እንዲህ አላቸው ፥ “እንደ ሌባ በሾተልና በጎመድ ልትይዙኝ መጣችሁን? በመቅደስ ዘወትር ሳስተምር ከእናንተ ጋር እኖር ነበር፤ አልያዛችሁኝምም። ነገር ግን ይህ ሁሉ የሆነ የነቢያት መጻሕፍት ይፈጸሙ ዘንድ ነው፤” ከዚህም በኋላ ደቀ መዛሙርቱ ሁሉ ትተውት ሸሹ። ጌታችን ኢየሱስን የያዙትም ጻፎችና ሽማግሌዎች ወደ ተሰበሰቡበት ወደ ካህናቱ አለቃ ወደ ቀያፋ ወሰዱት። ጴጥሮስም እስከ ሊቀ ካህናቱ ግቢ ድረስ ከሩቅ ተከተለው፤ ወደ ውስጥም ገብቶ የነገሩን መጨረሻ ያይ ዘንድ ከሎሌዎቹ ጋር ተቀመጠ። የካህናት አለቆችና ሽማግሌዎች፥ ሸንጎውም ሁሉ ጌታችን ኢየሱስን ሊገድሉት የሐሰት ምስክሮች ይፈልጉ ነበር፤ ነገር ግን አላገኙም። ብዙዎች የሐሰት ምስክሮችም መጡና አላገኙበትም፤ በኋላም ሁለቱ መጥተው ፥ “ይህ ሰው የእግዚአብሔርን ቤተ መቅደስ ላፈርሰው፥ በሦስተኛውም ቀን ልሠራው እችላለሁ ብሏል ” አሉ። ሊቀ ካህናቱም ተነሥቶ ፥ “እነዚህ በሚመሰክሩብህ አንድ ስንኳ አትመልስምን?” አለው። ጌታችን ኢየሱስ ግን ዝም አለ፤ ሊቀ ካህናቱም ፥ “አንተ የእግዚአብሔር ልጅ ክርስቶስ እንደ ሆንህ ትነግረኝ ዘንድ በሕያው እግዚአብሔር አምልሃለሁ ” አለው። ጌታችን ኢየሱስም ፥ “አንተ አልህ፤ ነገር ግን እላችኋለሁ ከእንግዲህ ወዲህ የሰውን ልጅ በኀይል ቀኝ ሲቀመጥ በሰማይ ደመናም ሲመጣ ታዩታላችሁ ” አለው። ያንጊዜም ሊቀ ካህናቱ ልብሱን ቀደደ፤ “እነሆ ተሳደበ፤ ከእንግዲህ ወዲህ ምን ምስክር ትሹለታላችሁ? እነሆ፥ አሁን ስድቡን ሰምታችኋል፤ እንግዲህ ምን ትላላችሁ?” አለ። እነርሱም መልሰው ፥ “ሞት ይገባዋል ” አሉ። ከዚህም በኋላ በፊቱ ላይ ተፉበት፤ ራሱንም በዘንግ መቱት፤ ፊቱንም በጥፊ መቱት፤ እንዲህ እያሉ ፥ “ክርስቶስ ሆይ ንገረን፤ በጥፊ የመታህ ማነው?” ጴጥሮስ ግን ከቤት ውጭ በግቢው ተቀምጦ ነበር፤ አንዲት ብላቴናም ወደ እርሱ መጥታ ፥ “አንተም እኮ ከገሊላዊው ከኢየሱስ ጋር ነበርህ ” አለችው። እርሱም ፥ “የምትይዉን አላውቀዉም ” ብሎ በሁሉም ፊት ካደ። ወደ በርም በወጣ ጊዜ ሌላዪቱ አየችውና ከዚያ ለቆሙት ፥ “ይህም እኮ ከናዝሬቱ ኢየሱስ ጋር ነበር ” አለቻቸው። ዳግመኛም ካደ፤ ያን ሰውም እንደማያውቀው ማለ። ከጥቂት ጊዜም በኋላ ቆመው የነበሩ መጡና ጴጥሮስን ፥ “በእውነት አንተም ከእነርሱ ወገን ነህ፤ አነጋገርህም ያስታውቅብሃል ” አሉት። ያንጊዜም፤ ያን ሰው እንደማያውቀው ይምልና ይረገም ጀመር፤ ወዲያውኑም ዶሮ ጮኸ። ጴጥሮስም “ዶሮ ሳይጮህ ሦስት ጊዜ ትክደኛለህ ” ያለውን የጌታችን የኢየሱስን ቃል አሰበ፤ ወደ ውጭም ወጥቶ መራራ ልቅሶን አለቀሰ። በነጋም ጊዜ የካህናት አለቆችና የሕዝቡ ሽማግሌዎች ሁሉ ጌታችን ኢየሱስን ሊገድሉት ተማከሩ። አስረውም ወሰዱት፤ ለገዢው ለጰንጤናዊው ጲላጦስም አሳልፈው ሰጡት። ከዚህም በኋላ አሳልፎ የሰጠው ይሁዳ እንደ ፈረዱበት ባየ ጊዜ “ንጹሕ ደምን አሳልፌ የሰጠሁ እኔ በድያለሁ ” ብሎ ለካህናት አለቆችና ለሕዝቡ ሽማግሌዎች ሠላሳውን ብር መለሰ። እነርሱ ግን ፥ “እኛ ምን አግዶን አንተ ለራስህ ዕወቅ ” አሉት። ያንም ብር በቤተ መቅደስ በትኖ ሄደና ታነቀ። የካህናት አለቆችም ያን ብር አንሥተው “የደም ዋጋ ነውና በመባ ውስጥ ልንጨምረው አይገባንም ” አሉ። ተማክረውም ለእንግዳ መቃብር የሸክላ ሠሪ መሬት ገዙበት። ስለዚህም ያ መሬት እስከ ዛሬ ድረስ “የደም መሬት ” ተብሎ ተጠራ። ያንጊዜ የነቢዩ የኤርምያስ ቃል “የእስራኤል ልጆች የተስማሙበትን የክቡርን ዋጋ ሠላሳውን ብር ወሰዱ፤ እግዚአብሔር እንደ አዘዘኝም ለሸክላ ሠሪ እርሻ ሰጡት ” ያለው ተፈጸመ። ጌታችን ኢየሱስም በመስፍኑ ፊት ቆመ፤ መስፍኑም ፥ “የአይሁድ ንጉሥ አንተ ነህን?” ብሎ ጠየቀው፤ ጌታችን ኢየሱስም ፥ “አንተ አልህ ” አለው። የካህናት አለቆችና የሕዝቡም ሽማግሌዎች ሲከስሱት ምንም የሰጠው መልስ የለም። ከዚህም በኋላ፤ ጲላጦስ ፥ “ይህን ያህል ሲመሰክሩብህ አትሰማምን?” አለው። መስፍኑ እጅግ እስኪያደንቅ ድረስ አንዲት ቃል ስንኳ አልመለሰለትም። በዚያም በዓል ለሕዝቡ ከእስረኟች መካከል አንዱን የወደዱትን እንዲፈታላቸው ለመስፍኑ ልማድ ነበረው። ያንጊዜም በጣም የታወቀ ስሙ በርባን የሚባል አንድ እስረኛ ነበር። እነርሱም ተሰብስበው ሳሉ ጲላጦስ ሕዝቡን ፥ “ማንን እንድፈታላችሁ ትፈልጋላችሁ? በርባንን? ወይስ ክርስቶስ የሚሉት ኢየሱስን?” አላቸው። በቅንዐት አሳልፈው እንደ ሰጡት ያውቅ ነበርና። ጲላጦስም በአደባባይ ተቀምጦ ሳለ፥ “በዚህ ጻድቅ ሰው ላይ እንዳትበድል ዕወቅ፤ ዛሬ በዚች ሌሊት በሕልሜ ስለ እርሱ ብዙ ተሠቃይቻለሁና ” ስትል ሚስቱ ላከችበት። የካህናት አለቆችና ሽማግሌዎች ግን በርባንን እንዲፈታላቸው፥ ኢየሱስን ግን እንዲገድሉ ሕዝቡን አባብለው እሺ አሰኙአቸው፤ መስፍኑም መልሶ ፥ “ከሁለቱ ማንኛውን ልፈታላችሁ ትወዳላችሁ?” አላቸው፤ እነርሱም ፥ “በርባንን ” አሉ። ጲላጦስም ፥ “እንግዲህ ክርስቶስ የተባለውን ኢየሱስን ምን ላድርገው?” አላቸው፤ ሁሉም ፥ “ስቀለው!” አሉ። መስፍኑም ፥ “ምን ክፉ ሥራ ሠራ?” አላቸው፤ እነርሱ ግን “ስቀለው! ስቀለው!” እያሉ ጩኽት አበዙ። ከዚህም በኋላ ጲላጦስ ሁከት ከሚበዛ በቀር የሚጠቅም ነገር እንደሌለ ባየ ጊዜ፥ ውኃ ወስዶ ፥ “እኔ ከዚህ ጻድቅ ሰው ደም ንጹሕ ነኝ፤ እናንተ ለራሳችሁ ዕወቁ ” ብሎ በሕዝቡ ፊት እጁን ታጠበ። ሕዝቡም ሁሉ መልሰው ፥ “ደሙ በእኛና በልጆቻችን ላይ ይሁን ” አሉ። ከዚህም በኋላ በርባንን ፈታላቸው፤ ጌታችን ኢየሱስን ግን ገርፎ ሊሰቅሉት ሰጣቸው። ከዚህም በኋላ የመስፍኑ ጭፍሮች ጌታችን ኢየሱስን ተቀብለው ወደ ፍርድ ሸንጎ ወሰዱት፤ ጭፍራውንም ሁሉ ወደ እርሱ ሰበሰቡ። ልብሱንም ገፍፈው ቀይ ልብስ አለበሱት። የእሾህም አክሊል ጐንጕuነው በራሱ ላይ አቀዳጁት፤ በቀኝ እጁም ዘንግ አሲያዙት፤ በፊቱም ተንበርክከው ፥ “የአይሁድ ንጉሥ ሆይ፥ ሰላም ለአንተ ይሁን ” እያሉ ተዘባበቱበት፤ በላዩም ተፉበት፤ ዘንጉንም ነጥቀው ራሱን መቱት። ከተዘባበቱበትም በኋላ፥ ቀዩን ልብስ ገፍፈው ልብሱን አለበሱት፤ ሊሰቅሉትም ወሰዱት። ሲወጡም ስምዖን የሚባል የቀሬና ሰው አገኙ፤ መስቀሉንም ይሸከም ዘንድ አስገደዱት። ትርጓሜው የራስ ቅል ወደሚሆን ጎልጎታ ወደሚባል ቦታ በደረሱ ጊዜ፥ ከሐሞት ጋራ የተቀላቀለ ወይንን ሊጠጣ አቀረቡለት፤ ቀምሶም ሊጠጣው አልወደደም። በሰቀሉትም ጊዜ ዕጣ ተጣጥለው ልብሱን ተካፈሉ፤ ይህም “ልብሶቼን ለራሳቸው ተካፈሉ፤ በቀሚሴም ላይ ዕጣ ተጣጣሉ ” ያለው የመጽሐፍ ቃል ይፈጸም ዘንድ ነው። በዚያም ተቀምጠው ይጠብቁት ነበር። በራሱ ላይም “ይህ የአይሁድ ንጉሥ ኢየሱስ ነው ” የሚል የክሱን ጽሕፈት ጽፈው አኖሩ። ያንጊዜም ሁለት ወንበዴዎችን አንዱን በቀኙ አንዱንም በግራው ከእርሱ ጋር ሰቀሉ። የሚያልፉትም ራሳቸውን እየነቀነቁ ይሰድቡት ነበር። “ቤተ መቅደስን የምታፈርሰው፥ በሦስተኛውም ቀን የምትሠራው አንተ ሆይ፥ ራስህን አድን፤ የእግዚአብሔር ልጅ ከሆንህስ እስኪ ከመስቀልህ ውረድ ” ይሉት ነበር። እንዲሁም የካህናት አለቆች ከጻፎችና ከሽማግሌዎች ጋር እንዲህ እያሉ ይዘብቱበት ነበር፤ “ሌላውን ያድናል፤ ራሱን ማዳን ግን አይችልም፤ የእስራኤል ንጉሥ ከሆነ አሁን ከመስቀል ይውረድና እንመንበት። በእግዚአብሔርም ታምኗል፤ ይወደውም እንደ ሆነ እነሆ፥ አሁን ያድነው፤ እኔ የእግዚአብሔር ልጅ ነኝ ብሏልና።” ከእርሱ ጋር የተሰቀሉ ወንበዴዎችም እንዲሁ ያሽሙአጥጡት ነበር። ከስድስት ሰዓት ጀምሮም እስከ ዘጠኝ ሰዓት ዓለም ሁሉ ጨለማ ሆነ። በዘጠኝ ሰዓትም ጌታችን ኢየሱስ ፥ “ኤሎሄ ኤሎሄ ላማ ሰበቅታኒ?” ብሎ በታላቅ ቃል ጮኸ፤ ይኸውም ፥ “አምላኬ አምላኬ ለምን ተውኸኝ?” ማለት ነው። በዚያም ቆመው የነበሩት በሰሙ ጊዜ፥ “ይህስ ኤልያስን ይጠራል ” አሉ። ያንጊዜም ከእነርሱ አንዱ ሮጠና ሰፍነግ ወሰደ፤ ሆምጣጤም ሞላበት፤ በዘንግም አስሮ አጠጣው። “ተዉ ኤልያስ መጥቶ ያድነው እንደ ሆነ እንይ ” የሚሉም ነበሩ። ዳግመኛም ጌታችን ኢየሱስ በታላቅ ድምፅ ጮኸ፤ ያንጊዜም ነፍሱ ከሥጋው ተለየች። እነሆም፥ የቤተ መቅደስ መጋረጃ ከላይ እስከ ታች ከሁለት ተቀደደ፤ ምድርም ተነዋወጠች፤ ዐለቶችም ተሰነጠቁ። መቃብሮችም ተከፈቱ፤ ተኝተው ከነበሩ ከቅዱሳን በድኖችም ብዙዎች ተነሡ። ከመቃብራቸውም ወጡ፤ ከትንሣኤውም በኋላ ወደ ቅድስት ከተማ ገብተው ለብዙዎች ታዩአቸው። የመቶ አለቃውና ከእርሱ ጋር ጌታችን ኢየሱስን ይጠብቁ የነበሩት ግን፤ ንውጽውጽታውንና የሆነውን ሁሉ አይተው እጅግ ፈሩ፤ “በእውነትም ይህ የእግዚአብሔር ልጅ ነው ” አሉ። የሆነውንም ሁሉ ከሩቁ የሚመለከቱ ብዙ ሴቶች በዚያ ነበሩ፤ እነርሱም ከገሊላ ጀምሮ ጌታችን ኢየሱስን የተከተሉትና ያገለገሉት ነበሩ። ከእነርሱም ማርያም መግደላዊት፥ የያዕቆብና የዮሳም እናት ማርያም፥ የዘብዴዎስም የልጆቹ እናት ነበሩ። በመሸም ጊዜ ስሙ ዮሴፍ የሚባል ባለጸጋ ሰው ከአርማትያስ መጣ፤ እርሱም የጌታችን የኢየሱስ ደቀ መዝሙር ነበር። እርሱም ወደ ጲላጦስ ሄዶ የጌታችን የኢየሱስን ሥጋ ለመነ፤ ጲላጦስም እንዲሰጡት አዘዘ። ዮሴፍም የጌታችን የኢየሱስን ሥጋ ተቀብሎ በንጹሕ በፍታ ገነዘው። ለራሱ ከዐለት በአስፈለፈለው በሐዲስ መቃብርም ቀበረው፤ ታላቅ ድንጋይም አንከባሎ የመቃብሩን አፍ ገጥሞ ሄደ። ከዚያም ማርያም መግደላዊትና ሁለተኛዋ ማርያም በመቃብሩ ፊት ለፊት ተቀምጠው ነበር። ከዐርብም በኋላ በማግሥቱ የካህናት አለቆችና ፈሪሳውያን ወደ ጲላጦስ ተሰበሰቡ። እነርሱም እንዲህ አሉት ፥ “ጌታ ሆይ፥ ያ መስሐቲ በሕይወቱ ሳለ፥ ‘በሦስተኛው ቀን እነሣለሁ ’ ያለውን አሰብን። ሉቃ. እንግዲህ ደቀ መዛሙርቱ ሌሊት መጥተው እንዳይሰርቁት ለሕዝቡም ከሙታን ተለይቶ ተነሣ እንዳይሉ፥ እስከ ሦስት ቀን መቃብሩ እንዲጠበቅ እዘዝ፤ የኋለኛዪቱ በደሉ ከፊተኛዪቱ የምትከፋ ትሆናለችና።” ጲላጦስም ፥ “ጠባቆች አሏችሁ፤ ሄዳችሁም እንደምታውቁ አስጠብቁ ” አላቸው። እነርሱም ሄደው ከጠባቆች ጋር ድንጋዩን አትመው መቃብሩን አስጠበቁ። በሰንበትም ማታ ለእሑድ አጥቢያ ማርያም መግደላዊትና ሁለተኛዋ ማርያም መቃብሩን ሊያዩ መጡ። እነሆ፥ ታላቅ የምድር መናወጥ ሆነ፤ የእግዚአብሔር መልአክ ከሰማይ ወርዶአልና፤ ቀርቦም በመቃብሩ አፍ ላይ ድንጋይዋን አንከባሎ በላይዋ ተቀመጠ። መልኩም እንደ መብረቅ፥ ልብሱም እንደ በረዶ ነጭ ነበረ። እርሱንም ከመፍራት የተነሣ መቃብሩን የሚጠብቁ ታወኩ፤ እንደ በድንም ሆኑ። መልአኩም መልሶ ሴቶችን እንዲህ አላቸው፤ “እናንተስ አትፍሩ፤ የተሰቀለውን ኢየሱስን እንደምትሹ አውቃለሁና። በዚህ የለም፤ እርሱ እንደ ተናገረው ተነሥቶአል፤ ነገር ግን ኑና ተቀብሮበት የነበረውን ቦታ እዩ። ፈጥናችሁም ሂዱና ፥ ከሙታን ተለይቶ ተነሣ፤ እነሆ፥ ወደ ገሊላ ይቀድማችኋል፤ በዚያም ታዩታላችሁ፤ ብላችሁ ለደቀ መዛሙርቱ ንገሩአቸው፤ እነሆም፥ ነገርኋችሁ።” በፍርሀትና በታላቅ ደስታም ከመቃብሩ ፈጥነው ሄዱ፤ ለደቀ መዛሙርቱም ይነግሩአቸው ዘንድ ሮጡ። እነሆም፥ ጌታችን ኢየሱስ አገኛቸውና ፥ “ሰላም ለእናንተ ይሁን ” አላቸው፤ እነርሱም ቀርበው እግሩን ይዘው ሰገዱለት። ከዚህም በኋላ ጌታችን ኢየሱስ እንዲህ አላቸው ፥ “አትፍሩ ሂዱና ወደ ገሊላ እንዲሄዱ ለወንድሞቼ ንገሩአቸው፤ በዚያም ያዩኛል።” እነርሱም ከሄዱ በኋላ ጠባቆች ወደ ከተማ ገብተው የሆነውን ሁሉ ለካህናት አለቆች ነገሩ። ተሰብስበውም ከሽማግሌዎች ጋር መክረው ለጭፍሮች ብዙ ገንዘብ ሰጡአቸው። እንዲህም አሏቸው ፥ “ተኝተን ሳለን ደቀ መዛሙርቱ በሌሊት መጥተው ሰረቁት በሉ። ይህም ነገር በገዢው ዘንድ የተሰማ እንደ ሆነ እኛ እናሳምነዋለን፤ እናንተንም ያለ ሥጋት እንድትኖሩ እናደርጋለን።” ጭፍሮችም ገንዘቡን ተቀብለው እንደ አስተማሩአቸው አደረጉ፤ ይህም ነገር እስከ ዛሬ ድረስ በአይሁድ ዘንድ ሲነገር ይኖራል። ዐሥራ አንዱ ደቀ መዛሙርት ግን ጌታችን ኢየሱስ ወደ አዘዛቸው ተራራ ወደ ገሊላ ሄዱ። ባዩትም ጊዜ ሰገዱለት፤ እኩሌቶቹ ግን ተጠራጠሩ። ጌታችን ኢየሱስም ቀርቦ ፥ እንዲህ ሲል ተናገራቸው ፥ “ሥልጣን ሁሉ በሰማይና በምድር ተሰጠኝ። እንግዲህ ሂዱና በአብ በወልድና በመንፈስ ቅዱስ ስም እያጠመቃችኋቸው አሕዛብን ሁሉ አስተምሩ። ያዘዝኋችሁንም እንዲጠብቁ አስተምሩአቸው፤ እኔም እስከ ዓለም ፍጻሜ በዘመኑ ሁሉ ከእናንተ ጋር እኖራለሁ።” ከዐሥራ ሁለቱ ሐዋርያት አንዱ ሐዋርያ ማቴዎስ በምድረ ፍልስጥኤም በዕብራይስጥ ቌንቌ የጻፈው ወንጌል ተፈጸመ፤ መንፈስ ቅዱስ እያተጋው ጌታችን ኢየሱስ ክርስቶስ በሥጋ ወደ ሰማይ ካረገ በኋላ በስምንተኛው ዓመት፤ ቀላውዴዎስ ቄሣር በነገሠ በመጀመሪያዉ ዓመት ጻፈው። ለእግዚአብሔር ምስጋና ይሁን። አሜን። የሕያው እግዚአብሔር ልጅ የጌታችን የኢየሱስ ክርስቶስ ወንጌል መጀመሪያ ይህ ነው። በነቢያት እንደ ተጻፈ “እነሆ፥ መንገድህን በፊትህ የሚጠርግ መልእክተኛዬን በፊትህ እልካለሁ። የእግዚአብሔርን መንገድ ጥረጉ፤ ጥርጊያውንም አስተካክሉ እያለ በምድረ በዳ የሚጮህ የአዋጅ ነጋሪ ድምፅ፤” ዮሐንስም በምድረ በዳ ያጠምቅ ነበር፤ ኀጢአትንም ለማስተስረይ የንስሓ ጥምቀትን ይሰብክ ነበር። የይሁዳና የኢየሩሳሌምም ሰዎች ሁሉ ወደ እርሱ ይሄዱ ነበር፤ ኀጢአታቸውንም እየተናዘዙ በዮርዳኖስ ወንዝ ሁሉንም ያጠምቃቸው ነበር። የዮሐንስም ልብሱ የግመል ጠጕuር ነበር፤ ወገቡንም በጠፍር መታጠቂያ ይታጠቅ ነበር፤ ምግቡም አንበጣና የበረሃ ማር ነበር። እንዲህም እያለ ይሰብክ ነበር ፥ “ከእኔ ይልቅ የሚበረታ፥ ተጐንብሼ የጫማዉን ማሰሪያ ልፈታ የማይገባኝ ከእኔ በኋላ ይመጣል፤ እኔ በውኃ አጠምቃችኋለሁ፤ እርሱ ግን በመንፈስ ቅዱስ ያጠምቃችኋል።” ያንጊዜም ጌታችን ኢየሱስ ከገሊላ ናዝሬት መጣ፤ ዮሐንስም በዮርዳኖስ ወንዝ አጠመቀው። ወዲያውም ከውኃዉ በወጣ ጊዜ፥ ሰማይ ሲከፈት፥ መንፈስ ቅዱስም እንደ ርግብ ወርዶ በራሱ ላይ ሲቀመጥበት አየ። ከሰማይም ፥ “የምወድህ ልጄ አንተ ነህ፤ በአንተም ደስ ይለኛል ” የሚል ድምፅ መጣ። ያንጊዜም መንፈስ ቅዱስ ወደ ምድረ በዳ አወጣው። አርባ መዓልትና አርባ ሌሊት በምድረ በዳ ተቀመጠ፤ ከሰይጣንም ይፈተን ነበር፤ ከአራዊትም ጋር ነበር፤ መላእክትም ያገለግሉት ነበር። ዮሐንስንም ከያዙት በኋላ ጌታችን ኢየሱስ ወደ ገሊላ መጥቶ የእግዚአብሔርን የመንግሥት ወንጌል ሰበከ። እንዲህም አለ ፥ “ጊዜዉ ደረሰ፤ የእግዚአብሔር መንግሥት ቀርባለችና ንስሓ ግቡ፤ በወንጌልም እመኑ።” በገሊላ ባሕር አጠገብ ሲያልፍም ስምዖንንና ወንድሙ እንድርያስን መረባቸውን ወደ ባሕር ሲጥሉ አገኛቸው፤ ዓሣ አጥማጆች ነበሩና። ጌታችን ኢየሱስም ፥ “ኑ ተከተሉኝ፤ ሰውንም የምታጠምዱ አደርጋችኋለሁ ” አላቸው። ያንጊዜም መረባቸውን ትተው ተከተሉት። ከዚያም ጥቂት እልፍ ብሎ የዘብዴዎስን ልጆች ያዕቆብንና ወንድሙ ዮሐንስን በታንኳ ላይ መረባቸውን ሲያበጁ አገኛቸው፤ እርሱም ከእነርሱ ጋር ነበር። ያንጊዜም ጠራቸው፤ አባታቸውን ዘብዴዎስንም ከሙያተኟቹ ጋር በታንኳ ውስጥ ትተው ተከትለውት ሄዱ። ወደ ቅፍርናሆምም ሄዱ፤ ወዲያውም በሰንበት ወደ ምኵuራብ ገብቶ ያስተምራቸው ጀመረ። ትምህርቱንም አደነቁ፤ እንደ ጻፎቻቸው ያይደለ እንደ በዓለ ሥልጣን ያስተምራቸው ነበርና። በዚያም ጊዜ በምኵuራባቸው ውስጥ ክፉ ጋኔን ያደረበት ሰው ነበር። እርሱም ፥ “የናዝሬቱ ኢየሱስ ሆይ፥ ከአንተ ጋር ምን አለን? ልታጠፋን መጥተሃልን? የእግዚአብሔር ቅዱስ ሆይ፥ አንተ ማን እንደ ሆንህ ዐውቄሃለሁ ” ብሎ ጮኸ። ጌታችን ኢየሱስም ፥ “ዝም በልና ከእርሱ ውጣ ” ብሎ ገሠጸው። ያ ክፉ ጋኔንም አፈራገጠውና በታላቅ ቃል ጮኾ ከእርሱ ወጣ። ሁሉም አደነቁ፤ እርስ በርሳቸውም ፥ “ይህ አዲስ ትምህርት ምንድን ነው? ርኩሳን አጋንንትን ውጡ ብሎ ያዝዛቸዋልና፤ እነርሱም ይታዘዙለታልና ” ተባባሉ። ዝናዉም በገሊላ አውራጃዎች ሁሉ ተሰማ። ወዲያውም ከምኵuራብ ወጥቶ ከያዕቆብና ከዮሐንስ ጋር ወደ ስምዖንና ወደ እንድርያስ ቤት ገባ። የስምዖን አማትም በንዳድ ታማ ነበር፤ ስለ እርስዋም ነገሩት። ወደ እርስዋም ቀርቦ እጅዋን ይዞ አስነሣት፤ ያንጊዜም ንዳድዋ ተዋት፤ ተነሥታም አገለገለቻቸው። ፀሐይ ገብቶ በመሸ ጊዜም፥ ድውያንንና አጋንንት ያደሩባቸውን ሁሉ ወደ እርሱ አመጡ። የከተማዪቱ ሰዎችም ሁሉ በደጅ ወደ እርሱ ተሰበሰቡ። በልዩ ልዩ ደዌ የታመሙትን ብዙዎችን ፈወሳቸው፤ ብዙዎች አጋንንትንም አወጣ፤ እርሱ ክርስቶስ እንደ ሆነ ዐውቀዋልና እንዲናገሩ አልፈቀደላቸውም። በጥዋትም እጅግ ማልዶ ተነሣ፤ ወጥቶም ወደ ምድረ በዳ ሄደ፤ በዚያም ጸለየ። ስምዖንና አብረውት የነበሩትም ተከተሉት። ባገኙትም ጊዜ፥ “ሁሉ ይፈልጉሃል ” አሉት። እርሱም ፥ “ተነሡ፤ ወደ ሌሎች መንደሮችም እንሂድ፤ በዚያ እሰብክ ዘንድ ስለዚህ መጥቻለሁና ” አላቸው። በገሊላ ሁሉ በየምኵuራባቸው ተዘዋውሮ አስተማረ፤ አጋንንትንም ያወጣ ነበር። ለምጻም ሰውም ወደ እርሱ መጣ፤ ተንበርክኮም ፥ “አቤቱ፥ ከወደድህስ ልታነጻኝ ትችላለህ ” ብሎ ለመነው። ጌታችን ኢየሱስም ራራለት፤ እጁንም ዘርግቶ ዳሰሰውና ፥ “እፈቅዳለሁ ንጻ ” አለው። ይህንም በተናገረ ጊዜ ለምጹ ፈጥኖ ለቀቀውና ነጻ። መክሮም አሰናበተው። “ለማንም እንዳትናገር ዕወቅ፤ ነገር ግን ሂድና ራስህን ለካህን አስመርምር፤ ምስክርም ሊሆንባቸው ሙሴ እንዳዘዘ ስለ መንጻትህ መባህን አቅርብ ” አለው። እርሱ ግን በወጣ ጊዜ እጅግ ይሰብክ ጀመር፤ ዝናዉም ወጣና ተገለጠ፤ በግልጥም ወደ ከተማ መግባት ተሳነው፤ ነገር ግን በምድረ በዳ በውጭ ነበረ፤ ከየስፍራዉም ሁሉ ወደ እርሱ ይመጡ ነበር። ዳግመኛም ከጥቂት ቀን በኋላ ወደ ቅፍርናሆም ከተማ ገባ፤ በቤትም እንዳለ ተሰማ። በደጅ ያለው ቦታም እስኪጠባቸው ድረስ ብዙዎች ሰዎች ወደ እርሱ ተሰበሰቡ፤ ወደ እርሱ ለመጡትም ቃሉን ይነግራቸው ነበር። አራት ሰዎችም ሽባ የሆነ በሽተኛን በአልጋ ተሸክመው ወደ እርሱ አመጡለት። ስለ ሕዝቡም ብዛት ወደ እርሱ ማቅረብ ቢሳናቸው እርሱ ያለበትን የቤቱን ጣራ ነድለው ሽባዉን ከነአልጋው አወረዱት። ጌታችን ኢየሱስም እምነታቸውን አይቶ ያን ሽባ ፥ “ልጄ ሆይ ኀጢአትህ ተሰረየልህ ” አለው። በዚያም ጻፎች ተቀምጠው ነበሩ፤ በልባቸውም ዐሰቡ። “ይህ ስለምን እንዲህ ያለ ስድብ ይናገራል? ከአንድ ከእግዚአብሔር በቀርስ ኀጢአትን ማስተስረይ ማን ይችላል?” አሉ። ጌታችን ኢየሱስም እንዲህ እንደሚያስቡ በመንፈሱ ዐውቆ እንዲህ አላቸው ፥ “በልባችሁ እንዲህ ያለ ነገር ለምን ታስባላችሁ? ይህን ሽባ ኀጢአትህ ተሰረየልህ ከማለትና፤ ወይም ተነሥተህ አልጋህን ተሸክመህ ሂድ ከማለት ማናቸው ይቀላል? ነገር ግን ለሰው ልጅ በምድር ላይ ኀጢአትን ሊያስተሰርይ ሥልጣን እንዳለው እንድታውቁ፥” ዳግመኛ ሽባውን ፥ “አንተን እልሃለሁ ተነሥ አልጋህን ተሸከምና ወደ ቤትህ ግባ ” አለው። ያንጊዜም ተነሥቶ አልጋውን ተሸክሞ በሁሉ ፊት ወጣ፤ ሁሉም አደነቁ፤ “እንዲህ ያለ ከቶ አላየንም ” እያሉ እግዚአብሔርን አመሰገኑት። ከዚህም በኋላ ጌታችን ኢየሱስ ወደ ባሕር ዳርቻ ዳግመኛ ሄደ፤ ሕዝቡም ሁሉ ወደ እርሱ ሄዱና አስተማራቸው። ከዚያም ሲያልፍ የእልፍዮስን ልጅ ሌዊን በቀረጥ መቀበያው ቦታ ተቀምጦ አገኘውና ፥ “ተከተለኝ ” አለው፤ ተነሥቶም ተከተለው። ከዚህም በኋላ ጌታችን ኢየሱስ በሌዊ ቤት በማዕድ ተቀመጠ፤ ብዙዎች ቀራጮችና ኀጢአተኟች ከጌታችን ከኢየሱስና ከደቀ መዛሙርቱ ጋር በማዕድ ተቀምጠው ነበር፤ የተከተሉትም ብዙዎች ነበሩ። ጻፎችና ፈሪሳውያንም ከኀጢአተኟችና ከቀራጮች ጋር ሲበላና ሲጠጣ አይተው፥ ደቀ መዛሙርቱን ፥ “መምህራችሁ ከኀጢአተኟችና ከቀራጮች ጋር ለምን ይበላል? ይጠጣልም?” አሉአቸው። ጌታችን ኢየሱስም በሰማ ጊዜ እንዲህ አላቸው ፥ “በሽተኟች ባለ መድኀኒትን ይሹታል፤ ጤነኟች ግን አይሹትም፤ ኀጥኣንን እንጂ ጻድቃንን ልጠራ አልመጣሁምና።” የዮሐንስ ደቀ መዛሙርትና ከፈሪሳውያን ወገን የሆኑትም ይጿሙ ነበር፤ ሄደውም ፥ “የዮሐንስ ደቀ መዛሙርትና የፈሪሳውያን ደቀ መዛሙርት ይጿማሉ፤ የአንተ ደቀ መዛሙርት ግን ለምን አይጿሙም?” አሉት። ጌታችን ኢየሱስም እንዲህ አላቸው ፥ “የሙሽራው ሚዜዎች ሙሽራው ከእነርሱ ጋር ሳለ መጿም ይችላሉን? ሙሽራው ከእነርሱ ጋር ሳለ መጿም አይችሉም። ነገር ግን፥ ሙሽራውን ከእነርሱ ለይተው የሚወስዱበት ቀን ይመጣል፤ ያንጊዜም ይጿማሉ። በአሮጌ ልብስ ላይ አዲስ እራፊ የሚጥፍ የለም፤ ቢጣፍ ግን አዲሱ መጣፊያ አሮጌውን ይቀድደዋል፤ ቀዳዳውንም ያሰፋዋል። አዲስ የወይን ጠጅም በአሮጌ ረዋት የሚጨምር የለም፤ አዲሱ የወይን ጠጅ አሮጌውን ረዋት ይቀድደዋልና፤ ወይኑም ይፈስሳል፤ ረዋቱም ይቀደዳል፤ ነገር ግን፥ አዲሱን የወይን ጠጅ በአዲስ ረዋት ያደርጉታል።” ከዚህም በኋላ ጌታችን ኢየሱስ በሰንበት ቀን በእርሻ መካከል ሄደ፤ ደቀ መዛሙርቱም ከእርሱ ጋር በመንገድ ሲያልፉ እሸት ይቈርጡ ጀመር። ፈሪሳውያንም ፥ “ደቀ መዛሙርትህ በሰንበት ሊደረግ የማይገባውን ለምን ያደርጋሉ?” አሉት። ጌታችን ኢየሱስም ፥ “ዳዊት በተራበ ጊዜ፥ እርሱ አብረውት ከነበሩት ጋር ያደረገውን አላነበባችሁምን? አብያታር ሊቀ ካህናት በነበረ ጊዜ ወደ ቤተ እግዚአብሔር እንደ ገባና ለካህናት ብቻ እንጂ እርሱ ሊበላው የማይገባውን የመሥዋዕቱን ኅብስት እንደ በላ፥ ከእርሱ ጋር ለነበሩትም እንደ ሰጣቸው አላነበባችሁምን?” ደግሞም እንዲህ አላቸው ፥ “ሰንበት ስለ ሰው ተፈጠረች እንጂ ሰው ስለ ሰንበት አልተፈጠረም። እንዲሁም የሰው ልጅ ለሰንበት ጌታዋ ነው።” ዳግመኛም ወደ ምኵuራብ ገባ፤ በዚያም እጁ የሰለለች ሰው ነበር። ሊከስሱትም በሰንበት ይፈውሰው እንደ ሆነ ብለው ይጠባበቁት ነበር። ያን እጁ የሰለለችውን ሰውም “ተነሣና በመካከል ቁም ” አለው። “በሰንበት መልካም ማድረግ ይገባልን? ወይስ ክፉ ማድረግ? ነፍስ ማዳን? ወይስ መግደል?” አላቸው፤ እነርሱ ግን ዝም አሉ። ጌታችን ኢየሱስም ስለ ልቡናቸው ድንዛዜ እያዘነ ተቈጥቶ ተመለከታቸው፤ ያንም ሰው ፥ “እጅህን ዘርጋ ” አለው፤ እጁንም ዘረጋ፤ ዳነችም። ያንጊዜም ፈሪሳውያን ወጥተው ሊገድሉት ከሄሮድስ ሰዎች ጋር ተማከሩ። ጌታችን ኢየሱስም ከደቀ መዛሙርቱ ጋር ወደ ባሕር ሄደ፤ ከይሁዳ፥ ከገሊላም ብዙ ሰዎች ተከተሉት። እጅግ ብዙ ሰዎችም ያደረገውን ሁሉ ሰምተው ከይሁዳ፥ ከኢየሩሳሌም፥ ከኤዶምያስም፥ ከዮርዳኖስ ማዶ፥ ከጢሮስና ከሲዶናም ወደ እርሱ መጡ። ሰዎችም እንዳይጋፉት፥ ታንኳን ያቆዩለት ዘንድ ደቀ መዛሙርቱን አዘዛቸው። ብዙ ሰዎችን አድኗልና፤ ሥቃይ ያለባቸው ሁሉ እርሱን ለመዳሰስ ይጋፉበት ነበር። ርኩሳን መናፍስት የያዟቸውም ባዩት ጊዜ፥ በፊቱ ወድቀው ፥ “በእውነት አንተ የእግዚአብሔር ልጅ ነህ ” እያሉ ጮኹ። እንዳይገልጹትም እጅግ ገሠጻቸው። ወደ ተራራም ወጣና የወደዳቸውን ጠራ፤ ወደ እርሱም መጡ። ከእርሱም ጋር እንዲኖሩና ለመስበክም ይልካቸው ዘንድ ዐሥራ ሁለቱን መርጦ ሐዋርያት አላቸው። አጋንንትን እንዲያወጡ፥ ድውያንንም እንዲፈውሱ ሥልጣንን ሰጣቸው። በየስማቸውም ጠራቸው፤ ስምዖንን “ጴጥሮስ ” ብሎ ሰየመው። የዘብዴዎስ ልጅ ያዕቆብንና የያዕቆብን ወንድም ዮሐንስንም “ቦአኔርጌስ ” ብሎ ሰየማቸው፤ “የነጐድጓድ ልጆች ” ማለት ነው። እንድርያስንና ፊልጶስን፥ በርተሎሜዎስንና ማቴዎስን፥ ቶማስንና የእልፍዮስ ልጅ ያዕቆብን፥ ታዴዎስንና ቀነናዊውን ስምዖንንም፥ አሳልፎ የሰጠውን ያስቆሮቱን ይሁዳንም። ወደ ቤትም በገባ ጊዜ፥ እህል ይበላ ዘንድ እንኳ እስኪአስቸግሩት ድረስ እንደ ገና ብዙ ሰዎች ተሰበሰቡ። ዘመዶቹም ሰምተው ልቡ ዘንጋ ብሎታል ብለዋቸዋልና ሊይዙት መጡ። ከኢየሩሳሌም የወረዱ ጻፎችም ፥ “ብዔል ዜቡል ይዞታል፤ ደግሞም በአጋንንት አለቃ አጋንንትን ያወጣል ” አሉ። ጌታችን ኢየሱስም ጠርቶ በምሳሌ እንዲህ አላቸው ፥ “ሰይጣን ሰይጣንን ሊያወጣ እንዴት ይችላል? መንግሥትም እርስ በርስዋ ከተለያየች ያች መንግሥት አትጸናም። ቤትም እርስ በርሱ ከተለያየ ያ ቤት አይጸናም። ሰይጣንም አንዱ በአንዱ ላይ ቢነሣና እርስ በርሱ ቢለያይ መጨረሻ ይሆናል እንጂ አይጸናም። ኀይለኛውን አስቀድሞ ካላሰረ ወደ ኀይለኛው ቤት መግባት፥ ገንዘቡንም መበርበር የሚችል የለም፤ ከዚያ በኋላ ግን ቤቱን ይበረብራል። “እውነት እላችኋለሁ፤ ኀጢአት፥ ስድብም ሁሉ ለሰው ልጆች ይሰረይላቸዋል። በመንፈስ ቅዱስ ላይ የሚሳደብ ሁሉ ግን የዘለዓለም ፍርድ ይፈረድበታል እንጂ አይሰረይለትም።” ርኩስ መንፈስ አለበት ብለዋልና። እናቱና ወንድሞቹም መጥተው በውጭ ቆመው ሊጠሩት ወደ እርሱ ላኩ። ብዙዎችም ሰዎች አብረውት ተቀምጠው ነበሩና ፥ “እናትህና ወንድሞችህ እነሆ በውጭ ቆመዋል፤ አንተንም ይፈልጉሃል ” አሉት። እርሱም መልሶ እንዲህ አላቸው ፥ “እናቴ ማን ናት? ወንድሞቼስ እነማን ናቸው?” በዙሪያው ተቀምጠው ወደ ነበሩትም ተመልክቶ ፥ “እነሆ እናቴም ወንድሞቼም እነዚህ ናቸው የእግዚአብሔርን ፈቃድ የሚያደርግ ሁሉ፥ እርሱ ወንድሜም፥ እኅቴም፥ እናቴም ነውና።” ዳግመኛም በባሕር ዳር ያስተምር ጀመር፤ በባሕርም ወደ ታንኳ ገብቶ እስኪቀመጥ ድረስ ብዙ ሰዎች ወደ እርሱ ተሰበሰቡ፤ ሰውም ሁሉ በባሕሩ ዳር በምድር ላይ ነበር። በምሳሌም ብዙ አስተማራቸው፤ ሲያስተምራቸውም እንዲህ አላቸው ፥ “ስሙ፥ እነሆ፥ ዘሪ ሊዘራ ወጣ። ሲዘራም በመንገድ የወደቀ ዘር ነበረ፤ ወፎችም መጥተው በሉት። አፈር በሌለበት በጭንጫ ላይም የወደቀ ነበረ፤ መሬቱም ጥልቅነት አልነበረውምና ፈጥኖ በቀለ። ፀሐይም በወጣ ጊዜ ጠወለገ፤ ሥርም አልነበረውምና ደረቀ። በእሾህ መካከልም የወደቀ ዘር ነበረ፤ እሾሁም ወጣና አነቀው፤ ፍሬም አላፈራም። በመልካም ምድር ላይም የወደቀ ዘር ነበረ፤ በቀለ፤ አደገም፤ ፍሬም ሰጠ፤ አንዱም ሠላሳ፥ ሌላውም ስድሳ፥ ሌላውም መቶ አፈራ። የሚሰማ ጆሮ ያለው ይስማ ” አለ። ብቻውንም በሆነ ጊዜ አብረውት የነበሩት ከዐሥራ ሁለቱ ደቀ መዛሙርቱ ጋር ምሳሌውን ጠየቁት። እርሱም እንዲህ አላቸው ፥ “ለእናንተ የእግዚአብሔርን መንግሥት ምስጢር ልታውቁ ተሰጥቶአችኋል፤ በውጭ ላሉት ግን፥ በምሳሌ ይሆንባቸዋል። ማየትን አይተው እንዳያውቁ፥ መስማትንም ሰምተው እንዳያስተውሉ፥ እንዳይመለሱ፥ ይቅርም እንዳልላቸው፥ ኀጢአታቸውም እንዳይሰረይላቸው።” እርሱም እንዲህ አላቸው ፥ “ይህቺን ምሳሌ አታውቁምን? እንግዲያ ምሳሌን ሁሉ እንዴት ታውቃላችሁ? ዘሪው የእግዚአብሔርን ቃል የሚዘራ ነው። ቃል በተዘራበት መንገድ ያሉም እነዚህ ናቸው፤ ቃሉን እንደ ሰሙ ያንጊዜ ሰይጣን መጥቶ የተዘራውን ቃል ከልባቸው ይወስዳል። ዳግመኛም በጭንጫ ላይ የተዘሩ፥ ቃሉን ሰምተው ፈጥነው በደስታ የሚቀበሉት ናቸው። ለጊዜው ነው እንጂ ሥር የላቸውም፤ ስለዚህም ቃል መከራ ወይም ስደት በሆነ ጊዜ ወዲያውኑ ይክዳሉ። በእሾህም መካከል የተዘሩ ቃሉን የሚሰሙ እኒህ ናቸው። የዚህ ዓለም ዐሳብና የባለጠግነት ማታለል፥ ሌላውም ምኟት ሁሉ ይገቡበትና ቃሉን ያንቁታል፤ እርሱም አያፈራም። በመልካም ምድር የተዘሩ ቃሉን ሰምተው የሚቀበሉት ናቸው፤ አንዱ ሠላሳ፥ አንዱም ስድሳ፥ አንዱም መቶ ቅንጣት የሚያፈሩ እነዚህ ናቸው። እንዲህም አላቸው ፥ “መብራትን አብርተው እንቅብ ሊደፉባት ወይም ከአልጋ በታች ሊያኖሩአት የሚያመጡኣት አሉን? በመቅረዝዋ ላይ ሊያኖሩአት አይደለምን? የሚሸሸግ ስውር የለም፤ የማይገለጥም የተሸፈነ የለም። የሚሰማ ጆሮ ያለው ይስማ።” እንዲህም አላቸው ፥ “የምትሰሙትን አስተውሉ፤ በሰፈራችሁበት በዚያ መስፈሪያ ይሰፍሩላችኋል፤ ይጨምሩላችኋልም። ላለው ይሰጡታል፤ ይጨምሩለታልም፤ የሌለውን ግን፤ ያን ያለውን እንኳ ይወስዱበታል።” እርሱም እንዲህ አላቸው ፥ “የእግዚአብሔር መንግሥት መልካም ዘርን በምድሩ ላይ እንደሚዘራ ሰው እንደዚሁ ናት። እርሱም በሌሊት ይተኛል፤ በመዐልትም ይነሣል፤ እርሱም ሳያውቅ ዘሩ ይበቅላል፤ ያድጋልም፤ ምድሪቱም ከእርስዋ ፍሬ ትሰጣለች፤ መጀመሪያ ቡቃያን፥ ከዚህም በኋላ ዛላን፥ ቀጥሎም በዛላው ላይ ፍጹም ሰብልን ትሰጣለች። ፍሬንም ፈጽሞ ባፈራ ጊዜ ያንጊዜ መከር ደርሶአልና፤ ማጭድ ይላካል።” እንዲህም አለ ፥ “የእግዚአብሔርን መንግሥት በምን እመስላታለሁ? ምንስ ትመስላለች? እንደ ሰናፍጭ ቅንጣት ናት፤ እርስዋም በምድር በተዘራች ጊዜ በምድር ካሉ አዝርዕት ሁሉ ታንሳለች። በተዘራችም ጊዜ ትበቅላለች፤ ከአትክልትም ሁሉ ትበልጣለች፤ የሰማይ ወፎችም በቅርንጫፎችዋ በታች ሊጠለሉ እስከሚችሉ ድረስ ታላላቅ ቅርንጫፎችን ታወጣለች።” መስማትን በሚችሉበት መጠን እንዲህ ባለ ብዙ ምሳሌ ቃሉን ነገራቸው። ያለ ምሳሌ ግን አልነገራቸውም። ለብቻቸውም ሲሆኑ ለደቀ መዝሙርቱ ሁሉን ነገር ይተረጒምላቸው ነበር። ያንጊዜም ሲመሽ ደቀ መዛሙርቱን ፥ “ወደ ማዶ እንሻገር ” አላቸው። ሕዝቡንም አሰናበተና በታንኳ ወሰዱት፤ ከእነርሱም ጋር ሌሎች ታንኳዎች ነበሩ። ጽኑ ዐውሎ ነፋስም ተነሣ፤ ከሞገዱም የተነሣ ውኃው ታንኳውን እስኪሞላው ድረስ ማዕበሉ ወደ ታንኳው ይገባ ነበር። እርሱ ግን በታንኳው በስተኋላ በኩል ተንተርሶ ተኝቶ ነበር፤ ቀስቅሰውም ፥ “መምህር ሆይ፥ ስንሞት አያሳዝንህምን?” አሉት። ተነሥቶም ነፋሱን ገሠጸው፤ ባሕርዋንም ፥ “ዝም በዪ፥ ጸጥ በዪ ” አላት፤ ነፋሱም ዝም አለ፤ ፍጹም ጸጥታም ሆነ። እንዲህም አላቸው ፥ “እናንተ ደካሞች ምን ያስፈራችኋል? እንዲህስ እምነት የላችሁም?” ታላቅ ፍርሀትንም ፈሩ፤ እርስ በርሳቸውም ፥ “እንግዲህ ባሕርም፥ ነፋስም የሚታዘዙለት ይህ ማን ነው?” ተባባሉ። ወደ ባሕር ማዶም ወደ ጌርጌሴኖን አገር ደረሱ፤ ከታንኳውም በወረደ ጊዜ ርኩስ መንፈስ ያደረበት ሰው ከመቃብር ወጥቶ ተገናኘው። እርሱም በመቃብር ይኖር ነበር፤ ማንም በእግር ብረት እንኳ ቢሆን ያሥረው ዘንድ አይችልም ነበር። ዘወትር በእግር ብረትና በሰንሰለት ይታሰር ነበርና፥ ነገር ግን እግር ብረቱን ይሰብርና ሰንሰለቱን ይቀጠቅጥ ነበር፤ ሊያሸንፈውም የሚችል አልነበረም። ዘወትርም በመቃብርና በተራራ፥ በመዐልትና በሌሊት ይጮህ ነበር፤ ሰውነቱንም በባልጩት ይቈርጥ ነበር። ጌታችን ኢየሱስንም ከሩቅ ባየው ጊዜ ሮጦ ሰገደለት። በታላቅ ድምፅም እየጮኸ ፥ “የልዑል እግዚአብሔር ልጅ ኢየሱስ ሆይ፥ ከአንተ ጋር ምን አለኝ? እንዳታሠቃየኝ በእግዚአብሔር አምልሃለሁ ” አለው። ያን ርኩስ መንፈስ ከእርሱ ውጣ ብሎት ነበርና። ጌታችን ኢየሱስም ፥ “ስምህ ማነው?” ብሎ ጠየቀው፤ እርሱም ፥ “ስሜ ሌጌዎን ነው፤ እኛ ብዙዎች ነንና ” አለው። ከሀገርም አስወጥቶ እንዳይሰድደው አብዝቶ ማለደው። ከዚያም በተራራው አጠገብ ብዙ የዕሪያ መንጋ ተሰማርቶ ነበር። እነዚያ አጋንንትም ፥ “እናድርባቸው ዘንድ ወደ ዕሪያዎች ስደደን ” ብለው በብዙ ማለዱት። ጌታችን ኢየሱስም ፈቀደላቸው፤ እነዚያ ርኩሳን መናፍስትም ወጥተው ወደ ዕሪያዎች ገቡ፤ መንጋዎቹም በርግገው ወደ ባሕሩ ተወረወሩ፤ እነርሱም ሁለት ሺህ ያህል ነበሩ፤ በባሕሩ ውስጥም ሰጠሙ። እረኟችም ሸሽተው በከተሞችና በመንደሮች ተናገሩ፤ እነርሱም የሆነውን ሊያዩ መጡ። ወደ ጌታችን ኢየሱስም መጡ፤ ጋኔን የያዘውን፥ ሌጌዎንም የነበረበትን ሰው ልቡ ተመልሶለት፥ ልብሱንም ለብሶ ተቀምጦ አዩትና ፈሩ። ያዩ ሰዎችም ጋኔን ለያዘው ሰው የሆነውንና በዕሪያዎቹም የተደረገውን ነገሩአቸው። ከሀገራቸውም ይወጣ ዘንድ ይማልዱት ጀመሩ። ወደ ታንኳው በወጣ ጊዜም ያ ጋኔን የወጣለት ሰው ከእርሱ ጋር ይኖር ዘንድ ማለደው። ጌታችን ኢየሱስም ከለከለው፤ “ወደ ቤትህ ወደ ወገኖችህ ሂድ፤ እግዚአብሔር ያደረገልህንም ታላቅ ነገር ሁሉ፤ ይቅር እንዳለህም ተናገር ” አለው። ሄዶም ጌታችን ኢየሱስ ያደረገለትን ሁሉ በዐሥሩ ከተሞች ይሰብክ ጀመር፤ ሁሉም አደነቁ። ዳግመኛም፥ ጌታችን ኢየሱስ በታንኳው ወደ ማዶ ተሻገረ፤ ብዙ ሰዎችም ወደ እርሱ ተሰበሰቡ፤ በባሕር ዳርም ነበረ። እነሆ ስሙ ኢያኢሮስ የተባለ የምኵuራብ ሹም የነበረ አንድ ሰው ወደ እርሱ መጣና አገኘው፤ ከእግሩ በታችም ወድቆ ሰገደለት። “ልጄ ልትሞት ደርሳለች፤ ነገር ግን ና እጅህን ጫንባት፤ ትድናለችም ” እያለ አብዝቶ ማለደው። ጌታችን ኢየሱስም ከእርሱ ጋር ሄደ፤ ብዙ ሰዎችም ተከተሉት፤ ይጋፉትም ነበር። ከዐሥራ ሁለት ዓመት ጀምሮ ደም ይፈስሳት የነበረች ሴት ነበረች። ከብዙዎች ባለ መድኀኒቶችም እጅግ ደከመች፤ ገንዘብዋንም ሁሉ ሰጥታ ጨረሰች፤ ነገር ግን እጅግ ባሰባት እንጂ ምንም የጠቀማት የለም። የጌታችን ኢየሱስን ነገር በሰማች ጊዜ መጣችና በሰው መኃል ገብታ በስተኋላው የልብሱን ጫፍ ዳሰሰች። የልብሱን ጫፍ የዳሰስሁ እንደ ሆነ እድናለሁ ብላለችና። ወዲያውም የደምዋ ምንጭ ደረቀ፤ ከደዌዋም እንደ ዳነች ራስዋ ዐወቀች። ጌታችን ኢየሱስም ኀይል ከእርሱ እንደ ወጣ ዐውቆ፥ ወደ ሰዎች መለስ ብሎ ፥ “ልብሴን ማን ዳሰሰ?” አላቸው። ደቀ መዛሙርቱም ፥ “ሕዝቡ ሲጋፋህ ታያለህ፤ አንተ ግን ማን ዳሰሰኝ? ትላለህ ” አሉት። ይህንም ያደረገውን ያይ ዘንድ ዘወር አለ። ሴቲቱም የተደረገላትን ስላወቀች ፈራች፤ እጅግም ተንቀጠቀጠች፤ ወደ ጌታችን ኢየሱስም መጥታ ሰገደችለት፤ እውነቱንም ሁሉ ነገረችው እርሱም ፥ “ልጄ ሆይ፥ ሃይማኖትሽ አዳነችሽ፥ በሰላም ሂጂ፤ ከደዌሽ ተፈወሺ ” አላት። ከእርስዋ ጋር ሲነጋገርም ሰዎች ከምኵuራቡ ሹም ቤት መጥተው ፥ “ልጅህ ሞታለች፤ እንግዲህ መምህርን አታድክመው ” አሉት። ጌታችን ኢየሱስም ሲያነጋግሩት በሰማ ጊዜ፥ የምኵuራቡን ሹም ፥ “እመን እንጂ አትፍራ ” አለው። ከጴጥሮስና ከያዕቆብ፥ ከያዕቆብ ወንድም ከዮሐንስም በቀር የሚከተለው ማንም እንዳይኖር ከለከለ። ወደ ምኵuራቡ ሹም ቤት በገባ ጊዜም ሲታወኩና፥ ሲያለቅሱ፥ እጅግም ሲጮኹ አገኛቸው። ገብቶም ፥ “ለምን ትጮኃላችሁ? ለምንስ ታለቅሳላችሁ? ልጅቱስ ተኝታለች እንጂ አልሞተችም ” አላቸው። በጣምም ሳቁበት፤ እርሱ ግን ሁሉን አስወጥቶ የብላቴናይቱን አባትና እናት፥ ከእርሱ ጋር የነበሩትንም ይዞአቸው ብላቴናይቱ ወደ አለችበት ገባ። የብላቴናይቱንም እጅ ይዞ ፥ “ጣሊታ ቁሚ ” አላት፤ ትርጓሜውም “አንች ብላቴና ተነሺ ” ማለት ነው። ያንጊዜም ያቺ ብላቴና ተነሥታ ወዲያና ወዲህ አለች፤ ዕድሜዋም ዐሥራ ሁለት ዓመት ነበር፤ ያንጊዜም ታላቅ መደነቅን ተደነቁ። ይህንም የሚያውቅ ማንም እንዳይኖር በብዙ መከራቸው፤ የምትበላውንም እንዲሰጡአት አዘዘ። ከዚያም ወጥቶ ወደ ሀገሩ ገባ፤ ደቀ መዛሙርቱም ተከተሉት። በሰንበትም በምኵuራብ ያስተምር ጀመረ፤ ብዙዎችም ያዳምጡት ነበር፤ “ይህ ሁሉ ነገር ለእርሱ ከየት ተሰጠው? የተሰጠችው ይህች ጥበብስ ምንድን ናት? በእጁም የሚደረገው ይህ ኀይል ምንድን ነው?” እያሉ ያደንቁ ነበር። “ይህ ጸራቢው የማርያም ልጅ አይደለምን? ወንድሞቹስ ያዕቆብና ዮሳ፥ ይሁዳና ስምዖንስ አይደሉምን? እኅቶቹስ ሁሉ በእኛ ዘንድ ያሉ አይደለምን?” እያሉ ይሰናከሉበት ነበር። ጌታችን ኢየሱስም እንዲህ አላቸው ፥ “በሀገሩ፥ በወገኑና በዘመዶቹ ካልሆነ በቀር ነቢይ አይናቅም።” እጁን ጭኖ ካዳናቸው ከጥቂት ድውያንም በቀር በዚያ ተአምራትን አላደረገም። ስለ አለማመናቸውም ተደነቀ፤ በመንደሮችም እያስተማረ ይመላለስ ነበር። ዐሥራ ሁለቱንም ወደ እርሱ ጠርቶ ሁለት ሁለት አድርጎ ላካቸው፤ በርኩሳን መናፍስት ላይም ሥልጣን ሰጣቸው። ለመንገድም ከበትር ብቻ በቀር እንጀራም ቢሆን፥ከረጢትም ቢሆን፥ መሐለቅም በመታጠቂያቸው እንዳይዙ አዘዛቸው። በእግራቸው ካለው ጫማ በቀርም ሁለት ልብስ እንዳይለብሱ አዘዛቸው። እንዲህም አላቸው ፥ “ከዚያ እስክትወጡ ድረስ በገባችሁበት ቤት በዚያው ተቀመጡ። ከማይቀበሉአችሁና ከማይሰሙአችሁ ሀገርም ከዚያ ወጥታችሁ ምስክር ሊሆንባቸው የእግራችሁን ትቢያ አራግፉ፤ እውነት እላችኋለሁ፥ ከዚያች ከተማ ይልቅ በፍርድ ቀን ሰዶምና ገሞራ ዕረፍትን ያገኛሉ።” ወጥተውም ሁሉ ንስሓ ይገቡ ዘንድ ሰበኩ። ብዙ አጋንንትንም አወጡ፤ ብዙ ድውያንንም ዘይት እየቀቡ ፈወሱአቸው። ንጉሥ ሄሮድስም ሰማ፤ “ስሙ ግልጥ ሆኖአልና፥ መጥምቁ ዮሐንስ ከሙታን ተለይቶ ተነሥቶአል፤ ስለዚህም ኀይል ይረዳዋል ” አለ። “ኤልያስ ነው ያሉም ነበሩ፥ ከነቢያት እንደ አንዱ ነቢይ ነው ” ያሉም ነበሩ፤ ሄሮድስ ግን ሰምቶ ፥ “ይህ እኔ ራሱን ያስቈረጥሁት ዮሐንስ ነው፤ እርሱ ከሙታን ተለይቶ ተነሥቶአል ” አለ። ሄሮድስ የወንድሙን የፊልጶስን ሚስት ሄሮድያዳን አግብቶ ነበርና በእርስዋ ምክንያት ጭፍሮቹን ልኮ ዮሐንስን ይዞ አስሮት ነበር፤ ዮሐንስ ሄሮድስን ፥ “የወንድምህን ሚስት ልታገባ አይገባህም ” ይለው ነበርና። ሄሮድያዳም ጠልታው ነበርና ልታስገድለው ትሻ ነበር፤ ነገር ግን አልተቻላትም። ሄሮድስም ጻድቅና ቅዱስ ሰው እንደ ሆነ ያውቅ ነበርና ዮሐንስን ይፈራውና ይጠባበቀው ነበር፤ በእርሱም ዘንድ ብዙ ይሰማ ነበር፤ ደስ እያለውም ይሰማው ነበር። ሄሮድስም የተወለደባትን ቀን በዓል በአደረገ ጊዜ መኳንንቱንና የሻለቆቹን፤ የገሊላንም ታላላቅ ሰዎች ግብር አገባ። የሄሮድያዳ ልጅም ምቹ ጊዜ ሆነላትና ገብታ ዘፈነች፤ ሄሮድስንና ከእርሱ ጋር በማዕድ የተቀመጡትንም ደስ አሰኘቻቸው፤ ንጉሡም ብላቴናይቱን ፥ “የምትሺውን ለምኝኝ፥ እሰጥሻለሁ ” አላት። እስከ መንግሥቱ እኩሌታ ድረስ ቢሆንም እንኳ የለመነችውን ሁሉ ሊሰጣት ማለላት። ወጥታም እናቷን ፥ “ምን ልለምነው?” አለቻት፤ እርስዋም ፥ “የመጥምቁን የዮሐንስን ራስ ” አለቻት። ያንጊዜም ፈጥና ወደ ንጉሡ ገብታ ፥ “የመጥምቁ ዮሐንስን ራስ በወጭት አሁን እንድትሰጠኝ እሻለሁ ” ብላ ለመነችው። ንጉሡም እጅግ አዘነ፤ ስለ መሐላው፥ ከእርሱም ጋር በማዕድ ስለ ተቀመጡት ሰዎች እንቢ ሊላት አልወደደም። ያንጊዜም ንጉሡ ከጭፍሮቹ ባለ ወግ ልኮ ራሱን እንዲያመጣ አዘዘ። ሄዶም የዮሐንስን ራስ በግዞት ቤት ቈረጠ፤ ራሱንም በወጭት አምጥቶ ለዚያች ብላቴና ሰጣት፤ ብላቴናይቱም ለእናቷ ሰጠች። ደቀ መዛሙርቱም በሰሙ ጊዜ፤ ሄዱና የዮሐንስን በድን ወስደው ቀበሩት። ሐዋርያትም ወደ ጌታችን ወደ ኢየሱስ ተሰብስበው የሠሩትንና ያስተማሩትን ሁሉ ነገሩት። “ኑ ለብቻችን ወደ ምድረ በዳ እንውጣና ጥቂት ዕረፉ ” አላቸው፤ የሚመጡና የሚሄዱ ብዙዎች ነበሩና፤ እህልም ይበሉ ዘንድ እንኳ ጊዜ አላገኙም። ብቻቸውንም በታንኳ ወደ ምድረ በዳ ሄዱ። ብዙዎቹም ሲሄዱ አይተው ዐወቁአቸው፤ ከከተሞችም ሁሉ በእግር እየሮጡ ቀደሙአቸው፤ ወደ እርሱም መጡ። ጌታችን ኢየሱስም በወጣ ጊዜ፥ ብዙ ሰዎችን አየና እረኛ እንደሌላቸው በጎች ስለ ነበሩ አዘነላቸው፤ ብዙም ያስተምራቸው ጀመረ። ማቴ. ከብዙ ሰዓት በኋላም ደቀ መዛሙርቱ ወደ እርሱ ቀርበው እንዲህ አሉት ፥ “ይህ ስፍራ ምድረ በዳ ነው፤ ጊዜውም ፈጽሞ መሽቶአል። የሚበሉትም የላቸውምና በዙሪያ ወዳሉ ገጠሮችና መንደሮች ሄደው እንጀራ ለራሳቸው ይገዙ ዘንድ ሕዝቡን አሰናብት።” እርሱም መልሶ ፥ “እናንተ የሚበሉትን ስጡአቸው ” አላቸው፤ ደቀ መዛሙርቱም ፥ “ይበሉ ዘንድ እንድንሰጣቸው በሁለት መቶ ዲናር እንጀራ ለመግዛት እንሂድን?” አሉት። “ሂዱና ስንት እንጀራ እንዳላችሁ እዩ ” አላቸው፤ አይተውም ፥ “አምስት እንጀራ ሁለትም ዓሣ አለን ” አሉት። ሁሉንም በለመለመ መስክ ላይ በየክፍሉ እንዲያስቀምጧቸው አዘዛቸው። መቶ መቶውና አምሳ አምሳው ሆነው በተራ ተቀመጡ። አምስቱን እንጀራና ሁለቱን ዓሣ ይዞ ወደ ሰማይ አየ፤ እንጀራውንም ባረከ፤ ቆርሶም እንዲያቀርቡላቸው ለደቀ መዛሙርቱ ሰጣቸው፤ ሁለቱንም ዓሣዎች ለሁሉ ከፈለ። ሁሉም በልተው ጠገቡ። ከቐርስራሹም፥ ከዓሣውም ደግሞ ዐሥራ ሁለት መሶብ የሞላ አነሡ። እንጀራውንም የበሉት ወንዶች አምስት ሺህ ነበሩ። ያንጊዜም እርሱ ሕዝቡን እስኪያሰናብት ድረስ ወደ ታንኳው ገብተው ወደ ማዶ ወደ ቤተ ሳይዳ ይቀድሙት ዘንድ ደቀ መዛሙርቱን ግድ አላቸው። እነርሱንም አሰናብቶ ከዚያ ሄደ፤ ሊጸልይም ወደ ተራራ ወጣ። በመሸም ጊዜ ታንኳዪቱ በባሕር መካከል ነበረች፤ እርሱ ግን ብቻውን በየብስ ላይ ነበረ። ነፋስ ከፊታቸው ነበርና እየቀዘፉ ሲጨነቁ አያቸው፤ በአራተኛው ክፍለ ሌሊትም ጌታችን ኢየሱስ ባሕሩን እየረገጠ ወደ እነርሱ መጣ፤ ሊያልፋቸውም ይወድድ ነበር። በባሕር ላይ ሲሄድም ባዩት ጊዜ ምትሀት መስሏቸው ጮኹ። ሁሉም አዩትና ደነገጡ፤ ያንጊዜም ተናገራቸውና “አይዞአችሁ እኔ ነኝ አትፍሩ ” አላቸው። ወደ እነርሱም ወደ ታንኳው ውስጥ ገባ፤ ነፋሱም ፀጥ አለ፤ እጅግም ተገረሙ። ልባቸውም ደንዝዞ ነበርና ስለ እንጀራው አላስተዋሉም ነበር። ተሻግረውም ወደ ጌንሴሬጥ ምድር ደረሱ፤ ታንኳቸውንም በዚያ አስጠጉ። ከታንኳው ሲወጡም ወዲያውኑ የዚያች ሀገር ሰዎች ዐወቁት። በየመንደሩም ሁሉ ሮጡ፤ በሽተኟችንም በአልጋ አመጡ፤ እርሱም በዚያ እንዳለ ወደ ሰሙበት ቦታ ወሰዱ። በገባበትም ቦታ ሁሉ በየከተማው፥ በየመንደሩና በየገጠሩ በሽተኟችን በገበያዎች ያስቀምጡ ነበር፤ የልብሱንም ጫፍ እንዲዳስሱ ይለምኑት ነበር፤ የዳሰሱትም ሁሉ ይድኑ ነበር። ፈሪሳውያንና ከጻፎች ወገን ከኢየሩሳሌም የመጡ ወደ እርሱ ተሰበሰቡ። ከደቀ መዛሙርቱም አንዳንዶችን እጃቸውን ሳይታጠቡ እንጀራ ሲበሉ አዩአቸው። ፈሪሳውያንና አይሁድም ሁሉ የሽማግሎችን ወግ ስለሚጠብቁ እጃቸውን ደኅና አድርገው ካልታጠቡ እህል አይበሉም ነበር። ከገበያ የገዙትንም በውኃ ካላጠቡ አይበሉም ነበር፤ ሌላም የሚጠብቁት ብዙ ሥርዐት ነበር፤ ጿውንና ማድጋውን፥ የናስ ዕቃውንና አልጋውንም ያጥቡ ነበር። ጻፎችና ፈሪሳውያንም ፥ “ደቀ መዛሙርትህ ለምን እንደ ሽማግሎች ወግ አይሄዱም? እጃቸውንስ ሳይታጠቡ ለምን እህል ይበላሉ?” ብለው ጠየቁት። ጌታችን ኢየሱስም መልሶ እንዲህ አላቸው ፥ “እናንተ ግብዞች፥ ኢሳይያስ በእናንተ ላይ መልካም ተናግሮአል፤ እንደ ተጻፈ ‘እነዚህ ሕዝቦች በከንፈራቸው ያከብሩኛል፤ በልባቸው ግን ከእኔ በጣም ይርቃሉ። የሰው ሥርዐት የሆነ ትምህርትን እያስተማሩ በከንቱ ያመልኩኛል።’ የእግዚአብሔርን ትእዛዝ ትታችሁ የሰውን ወግ ታጠብቃላችሁ፥ ጿን ማድጋንም ማጠብን፥ ሌላውንም ይህን የመሰለውን ሁሉ ታደርጋላችሁ።” ደግሞ እንዲህ አላቸው ፥ “የራሳችሁን ወግ ትጠብቁ ዘንድ የእግዚአብሔርን ትእዛዝ ልታፈርሱ ይገባልን? ሙሴም አባትህንና እናትህን አክብር፤ በአባቱና በእናቱ ላይ ክፉ ቃልን የተናገረ ሞትን ይሙት ብሎአችሁ ነበር። እናንተ ግን ትላላችሁ ፥ ሰው አባቱን ወይም እናቱን ከእኔ የተጠቀምህበት ቐርባን ማለት መባ ነው ቢል፥ ለአባቱ ወይም ለእናቱ ምንም እንዲያደርግ አትፈቅዱለትም። ስለ ሠራችሁትም ወጋችሁ የእግዚአብሔርን ቃል ትሽራላችሁ፤ ዳግመኛም ይህን የመሰለው የምትሠሩት ብዙ ነው።” ዳግመኛም ሕዝቡን ጠርቶ እንዲህ አላቸው ፥ “ሁላችሁም ስሙ፤ አስተውሉም። ከሰው ልብ የሚወጣው እርሱ ሰውን ያረክሰዋል እንጂ ከውጭ ወደ ሰው አፍ የሚገባው ሊያረክሰው የሚችል አይደለም። የሚሰማ ጆሮ ያለው ይስማ።” ከሕዝቡም ተለይቶ ወደ ቤት በገባ ጊዜ፥ ደቀ መዛሙርቱ ምሳሌውን ጠየቁት። እርሱም እንዲህ አላቸው ፥ “እናንተ ደግሞ እንዲህ አታስተውሉምን? ከውጭ ወደ ሰው አፍ የሚገባው ሁሉ ሰውን ሊያረክሰው እንደማይችል አታውቁምን? ወደ ሆዱ ብቻ እንጂ ወደ ልቡ አይገባምና፤ ምግቡንም ሁሉ እያጣራ ወደ ውጭ ያፈስሳል።” እንዲህም አላቸው ፥ “ከሰው የሚወጣው ሰውን የሚያረክሰው እርሱ ነው። ከሰው ልብ ውስጥ ክፉ ዐሳብ ሁሉ ይወጣልና፤ ይኸውም ዝሙት፥ ስርቆት፥ መግደል፥ ማመንዘር፥ መጐምጀት፥ ክፋት፥ ተንኮል፥ መዳራት፥ ስድብ፥ ትዕቢት፥ ምቀኝነት፥ ስንፍና ነው። ከውስጥ የሚወጣው ይህ ሁሉ ክፉ ነገር ሰውን ያረክሰዋል።” ጌታችን ኢየሱስም ከዚያ ተነሥቶ ወደ ጢሮስና ወደ ሲዶና ሀገር ሄደ፤ ወደ ቤትም ገባ፤ ማንም ሊያውቀው አልወደደም ነበር፤ ነገር ግን ሊሰወር አልቻለም። ያንጊዜም ልጅዋን ርኩስ መንፈስ የያዘባት አንዲት ሴት የእርሱን ነገር ሰምታ መጣች፤ ገብታም ከእግሩ በታች ወድቃ ሰገደችለት። ሴቲቱም አረማዊት ነበረች፤ በትውልዷም ከሶርያና ከፊንቄ ወገን ነበረች፤ ከልጅዋም ጋኔኑን ያወጣላት ዘንድ ለመነችው። ጌታችን ኢየሱስ ግን ፥ “ተዪ፤ በመጀመሪያ ልጆች ይጥገቡ፤ የልጆችን እንጀራ ነጥቆ ለውሾች መስጠት መልካም አይደለምና ” አላት። እርስዋም መልሳ ፥ “አዎን፥ ጌታ ሆይ፥ ውሾችም እኮ ከልጆች የወደቀውን ፍርፋሪ ከገበታ በታች ሆነው ይበላሉ ” አለችው። እርሱም ፥ “ሂጂ፤ ስለዚህ አነጋገርሽም ጋኔኑ ከልጅሽ ወጥቶአል ” አላት። ወደ ቤቷም ተመለሰች፤ ልጅዋንም ጋኔኑ ለቆአት፥ ልብስዋንም ለብሳ፥ በአልጋዋም ላይ ተቀምጣ አገኘቻት። ዳግመኛም ከጢሮስ አልፎ በሲዶና በኩል ዐሥር ከተማ በሚባል ሀገር መካከል ወደ ገሊላ ባሕር ሄደ። ዲዳና ደንቆሮ የሆነ ሰውም አምጥተው እጁን እንዲጭንበት ማለዱት። ብቻውንም ከሰዎች ፈቀቅ አደረገው፤ ጣቶቹንም ወደ ጆሮዎቹ አገባ፤ ምራቁንም እንትፍ ብሎ ምላሱን ዳሰሰው። ወደ ሰማይም ተመልክቶ አዘነና፤ “ኤፍታህ ” አለ፤ ይህም “ ተከፈት ” ማለት ነው። ወዲያውኑም ጆሮዎቹ ተከፈቱ፤ የምላሱም እስራት ተፈታና አስተካክሎ ተናገረ። ለማንም እንዳይነግሩ ከለከላቸው፤ ነገር ግን እርሱ የሚከለክላቸውን ያህል እነርሱ ደግሞ ይናገሩለት ነበር። እጅግም ተደነቁና ፥ “ሁሉን ደኅና አድርጎአል፤ ደንቆሮችም እንዲሰሙ፥ ዲዳዎችም እንዲናገሩ ያደርጋል ” አሉ። በዚያም ወራት ደግሞ ብዙ ሰዎች ነበሩ፤ የሚበሉትም አልነበራቸውም፤ ደቀ መዛሙርቱንም ጠርቶ እንዲህ አላቸው፤ “እነዚህ ሰዎች ያሳዝኑኛል፤ እነሆ፥ በእኔ ዘንድ ሦስት ቀን ቈይተዋልና፤ የሚበሉትም የላቸውምና። እንደራባቸው ወደ ቤታቸው እንዲመለሱ ባሰናብታቸውም በመንገድ ይደክማሉ፤ ከእነርሱም መካከል ከሩቅ የመጡ አሉ።” ደቀ መዛሙርቱም ፥ “ይህን ሁሉ ሕዝብ በዚህ በምድረ በዳ እንጀራ ማጥገብ ማን ይችላል?” አሉት። እርሱም “ስንት እንጀራ አላችሁ?” ብሎ ጠየቃቸው፤ እነርሱም “ሰባት ” አሉት። ሕዝቡንም በምድር ላይ እንዲቀመጡ አዘዛቸው፤ ሰባቱንም እንጀራ ይዞ አመሰገነ፤ ቈርሶም እንዲያ ቀርቡላቸው ለደቀ መዛሙርቱ ሰጣቸው፤ እነርሱም ለሰዎች አቀረቡ። ጥቂት ዓሣም ነበራቸውና እርሱንም ባርኮ፥ እንዲያቀርቡላቸው አዘዘ። በልተውም ጠገቡ፤ ያነሡትም የተረፈው ቊርስራሽ ሰባት ቅርጫት ሞላ። የበሉትም አራት ሺህ ያህል ነበሩ፤ ከዚህም በኋላ አሰናበታቸው። ወዲያውም ከደቀ መዛሙርቱ ጋር በታንኳው ገብቶ ወደ ድልማኑታ አውራጃ ሄደ። ፈሪሳውያንም ወጥተው ይከራከሩት ጀመር፤ ሊፈታተኑትም ከሰማይ ምልክትን ጠየቁት። በልቡም አዝኖ ፥ “ይህች ትውልድ ምልክትን ለምን ትሻለች? እውነት እላችኋለሁ፥ ለዚች ትውልድ ምልክት አይሰጣትም ” አለ። ትቶአቸውም ደግሞ ወደ ታንኳ ገባ፤ ወደ ማዶም ሄደ። እንጀራ መያዝም ረስተው ነበርና በታንኳው ውስጥ ለእነርሱ ከአንዲት እንጀራ በቀር አልነበራቸውም። ጌታችንም ፥ “ዕወቁ ከፈሪሳውያንና ከሄሮድስ እርሾ ተጠበቁ ” ብሎ አዘዛቸው። እነርሱም ፥ “እንጀራ አልያዝንምና እንዲህ ይለናል?” ብለው እርስ በርሳቸው ተነጋገሩ። ጌታችን ኢየሱስም ዐወቀባቸውና እንዲህ አላቸው ፥ “እንጀራ ስለሌላችሁ ለምን ታስባላችሁ? ገና አታውቁምን? ወይስ አታስተውሉምን? ልባችሁስ ደንዝዞአልን? ዐይን አላችሁ፥ አታዩምን? ጆሮም አላችሁ፥ አትሰሙምን? ወይስ አታስቡምን? አምስቱን እንጀራ ለአምስት ሺህ ሰዎች በቈረስሁ ጊዜ የተረፈውን ቐርስራሽ የሞላ ስንት ቅርጫት አነሣችሁ?” እነርሱም ፥ “ዐሥራ ሁለት ” አሉት። እርሱም ፥ “ሰባቱን እንጀራስ ለአራት ሺህ ሰው በቈረስሁ ጊዜ የተረፈውን ቐርስራሽ የሞላ ስንት ቅርጫት አነሣችሁ?” አላቸው፤ እነርሱም ፥ “ሰባት ” አሉት። “እንግዲህ የማታስተውሉ ለምንድን ነው?” አላቸው። ወደ ቤተ ሳይዳም በደረሱ ጊዜ፥ አንድ ዕውር ሰው ወደ እርሱ አመጡ እንዲዳስሰውም ለመኑት። ያንም ዕውር በእጁ ይዞ ከመንደር አወጣው፤ በዐይኑ ላይም እንትፍ ብሎ ዳሰሰውና ፥ “ምን ታያለህ?” አለው። ተመልክቶም ፥ “ሰዎችን እንደ ዛፎች ወዲያና ወዲህ ሲመላለሱ አያለሁ ” አለ። ዳግመኛም ዐይኑን ዳሰሰውና አጥርቶ አየ፥ ዳነም፤ ብሩህም ሆኖለት ሁሉን ተመለከተ። “ወደ መንደር አትግባ፤ በመንደር ውስጥም ለማንም አንዳች አትናገር ” ብሎ ወደ ቤቱ ሰደደው። ጌታችን ኢየሱስም ከደቀ መዛሙርቱ ጋር በፊልጶስ ቂሣርያ ወደ አሉ መንደሮች ሄደ፤ በመንገድም ፥ “ሰው እኔን ማን ይለኛል?” ብሎ ደቀ መዛሙርቱን ጠየቃቸው። እነርሱም ፥ “አንዳንዶች መጥምቁ ዮሐንስ፥ ሌሎችም ኤልያስ፥ ሌሎችም ከነቢያት አንዱ ነው ይሉሃል ” አሉት። “እናንተሳ ማን ትሉኛላችሁ?” ብሎ ጠየቃቸው፤ ጴጥሮስም ፥ “አንተ ክርስቶስ ነህ ” ብሎ መለሰለት። እርሱም ለማንም እንዳይነግሩ አዘዛቸው። ሽማግሎችና የካህናት አለቆች፥ ጻፎችም የሰውን ልጅ ይነቅፉት ዘንድ ብዙ መከራም ያጸኑበት ዘንድ እንዳለው፥ እንደሚገድሉትና በሦስተኛው ቀንም እንደሚነሣ ያስተምራቸው ጀመር። ይህንም ነገር በግልጥ ይነግራቸው ነበረ፤ ጴጥሮስም ቀርቦ ይከለክለው ጀመረ። ተመልሶም ወደ ደቀ መዛሙርቱ አየና ፥ “የሰውን እንጂ የእግዚአብሔርን አታስብምና አንተ ሰይጣን ከኋላዬ ሂድ ” ብሎ ጴጥሮስን ገሠጸው። ከደቀ መዛሙርቱም ጋር ሕዝቡን ጠርቶ እንዲህ አላቸው፤ “ሊከተለኝ የሚወድ ሰው ራሱን ይካድ፤ ጨክኖም የሞቱን መስቀል ተሸክሞ ይከተለኝ። ነፍሱን ሊያድን የሚወድ ያጠፋታል፤ ሰውነቱን ስለ እኔና ስለ ወንጌል የሚያጠፋትም ያገኛታል። ዓለሙን ሁሉ ቢገዛ ነፍሱን ግን ቢያጠፋ ለሰው ምን ይጠቅመዋል? ሰው ለነፍሱ ቤዛ ምን ይሰጣል? በዚች አመንዝራና ኀጢአተኛ ትውልድ መካከል በእኔና በቃሌ የሚያፍረውን ሁሉ፥ የሰው ልጅም በአባቱ ክብር ቅዱሳን መላእክትን አስከትሎ በሚመጣበት ጊዜ ያፍርበታል። “እውነት እላችኋለሁ፤ በዚህ ከቆሙት ሰዎች የእግዚአብሔርን መንግሥት በኀይል ስትመጣ እስኪያዩአት ድረስ ሞትን የማይቀምሱት አሉ ” አላቸው። በስድስተኛውም ቀን ጌታችን ኢየሱስ ጴጥሮስን ያዕቆብንና ዮሐንስን ይዞ ለብቻቸቸው ወደ ረዥም ተራራ አወጣቸው፤ መልኩም በፊታቸው ተለወጠ። ልብሱም አንጸባረቀ፤ ሸማ አጣቢም በምድር ላይ እንደዚያ ዓይነት አድርጎ ሊያነጻው እስከማይችል እጅግ ነጭ ሆነ። ሙሴና ኤልያስም ከጌታችን ከኢየሱስ ጋር እየተነጋገሩ ታዩአቸው። ጴጥሮስም መልሶ ጌታችን ኢየሱስን ፥ “መምህር ሆይ፥ በዚህ መኖር ለእኛ መልካም ነው፤ ሦስት ዳስም እንሥራ፤ አንዱን ለአንተ፥ አንዱንም ለሙሴ፥ አንዱንም ለኤልያስ ” አለው። ደንግጠው ነበርና የሚናገረውን አያውቅም ነበር። ደመናም መጥቶ ጋረዳቸው፤ ከደመናውም “የምወደው ልጄ ይህ ነው፤ እርሱን ስሙት ” የሚል ቃል መጣ። ከዚህም በኋላ ድንገት ዙሪያውን በተመለከቱ ጊዜ፥ ከጌታችን ከኢየሱስ ብቻ በቀር ሌላ ከእነርሱ ጋር ያዩት የለም። ከተራራውም ሲወርዱ የሰው ልጅ ከሙታን ተለይቶ እስኪነሣ ድረስ ጌታችን ኢየሱስ ያዩትን ለማንም እንዳይናገሩ አዘዛቸው። ቃሉንም ይዘው ፥ “ከሙታን ተለይቶ መነሣት ምንድን ነው?” ብለው እርስ በርሳቸው ተጠያየቁ። ደቀ መዛሙርቱም ፥ “ጻፎች፥ ኤልያስ አስቀድሞ ይመጣ ዘንድ አለው ለምን ይላሉ?” ብለው ጠየቁት። እርሱም መልሶ እንዲህ አላቸው ፥ “ኤልያስማ አስቀድሞ ይመጣል፤ ሁሉንም ያቀናል፤ እንኪያ ብዙ መከራ እንደሚያጸኑበት፥ እንደሚንቁትም ስለ ሰው ልጅ እንዴት ተብሎ ተጻፈ? ነገር ግን እላችኋለሁ፤ ኤልያስ በእርግጥ መጥቶአል፤ ስለ እርሱ እንደ ተጻፈም የወደዱትን ሁሉ አደረጉበት።” ወደ ደቀ መዛሙርቱም በመጣ ጊዜ፥ ብዙ ሰዎች ከብበዋቸው፥ ጻፎችም ሲከራከሩአቸው አገኘ። ሰዎችም ሁሉ ባዩት ጊዜ ደነገጡ፤ ወዲያውም ወደ እርሱ ሮጡና እጅ ነሡት። ጻፎችንም ፥ “ስለምን ትከራከሩአቸዋላችሁ?” ብሎ ጠየቃቸው። ከሕዝቡም መካከል አንድ ሰው መልሶ እንዲህ አለ ፥ “መምህር ሆይ፥ ልጄን ወደ አንተ አምጥቼዋለሁ፤ ዲዳ ጋኔን ይዞታልና። ባገኘበትም ቦታ ይጥለዋል፤ ያፈራግጠዋል፤ አረፋ ያስደፍቀዋል፤ ጥርሱንም ያፋጨዋል፤ ያደርቀዋል፤ ለደቀ መዛሙርትህም ያወጡለት ዘንድ ነገርኋቸው፤ ነገር ግን መፈወስ ተሳናቸው። እርሱም መልሶ ፥ “እምነት የሌላት ትውልድ፥ እስከ መቼ ድረስ ከእናንተ ጋር እኖራለሁ? እስከ መቼ ድረስስ እታገሣችኋለሁ? ወደዚህ ወደ እኔ አምጡት ” አላቸው። ወደ እርሱም ወሰዱት፤ ያም ጋኔን ባየው ጊዜ ወዲያውኑ በመሬት ላይ ጣለው፤ አፈራገጠው፤ አረፋም አስደፈቀው። ጌታችን ኢየሱስም ፥ “የያዘው ከመቼ ጀምሮ ነው?” ብሎ አባቱን ጠየቀው፤ እርሱም ፥ “ከሕፃንነቱ ጀምሮ ነው። ብዙ ጊዜ ሊገድለው ወደ ገደል ወደ እሳትም ወደ ውኃም ይጥለዋል፤ ነገር ግን ቢቻልህ እዘንልኝ፤ ርዳኝም ” አለው። ጌታችን ኢየሱስም ፥ “ቢቻልህ ብለሃል፤ ብታምንስ ለሚያምን ሁሉ ይቻላል ” አለው። የዚያ ብላቴና አባትም ፥ “አቤቱ፥ አምናለሁ፤ ነገር ግን አለማመኔን ርዳው ” ብሎ ጮኸ። ጌታችን ኢየሱስም ሰው ሲራወጥ አይቶ “አንተ ዲዳ፥ ደንቆሮም ጋኔን ከእርሱ እንድትወጣ፥ ዳግመኛም እንዳትመለስበት እኔ አዝዤሃለሁ ” ብሎ ያን ክፉ ጋኔን ገሠጸው። ጮኾም እጅግ አፈራገጠውና ወጣ፤ ብዙዎችም ሞተ እስኪሉ ድረስ እንደ በድን ሆነ። ጌታችን ኢየሱስም በእጁ ይዞ አስነሣው፥ ቆመም። ወደ ቤትም በገቡ ጊዜ ደቀ መዛሙርቱ ለብቻቸው ሆነው ፥ “ስለምን እኛ እርሱን ማውጣት ተሳነን?” አሉት። እርሱም ፥ “ይህ ወገን ያለ ጿምና ያለ ጸሎት ሊወጣ አይችልም ” አላቸው። ከዚያም ወጥተው በገሊላ በኩል አለፉ፤ ማንም ያውቀው ዘንድ አልፈቀደም። “የሰው ልጅ በሰዎች እጅ ተላልፎ ይሰጥ ዘንድ አለው፤ ይገድሉታልም፤ በሦስተኛውም ቀን ይነሣል ” ብሎ ለደቀ መዛሙርቱ ያስተምራቸው ነበርና። የነገራቸውንም አላስተዋሉም፤ ሊጠይቁትም ይፈሩ ነበር። ወደ ቅፍርናሆም ደርሶ ወደ ቤት በገባ ጊዜ ፥ “በመንገድ እርስ በርሳችሁ ምን ትነጋገሩ ነበር?” ብሎ ጠየቃቸው። በመንገድ እርስ በርሳቸው ፥ “ ከእነርሱ ማን ይበልጣል?” ተባብለው ነበርና ዝም አሉ። ተቀምጦም ዐሥራ ሁለቱን ጠርቶ ፥ “አለቃ ሊሆን የሚወድ ራሱን ለሁሉ ዝቅ ያድርግ፤ ለሁሉም አገልጋይ ይሁን ” አላቸው። ሕፃንንም ይዞ በመካከላቸው አቆመው፤ አቅፎም እንዲህ አላቸው ፥ “እንደዚህ ካሉ ሕፃናት አንዱን በስሜ የሚቀበል እኔን ይቀበላል፤ እኔንም የሚቀበል የላከኝንም እንጂ እኔን ብቻ የሚቀበል አይደለም።” ዮሐንስም መልሶ ፥ “መምህር ሆይ፥ በስምህ አጋንንትን ሲያወጣ ያየነው አንድ ሰው አለ፤ ከእኛም ጋር ስላልተከተለህ ከለከልነው ” አለው። ጌታችን ኢየሱስ ግን እንዲህ አላቸው ፥ “በስሜ ተአምራትን የሚያደርግ፥ ወዲያውም በእኔ ላይ ክፉ ቃልን ሊናገር የሚችል የለምና አትከልክሉት። ባላጋራችሁ ካልሆነ ባልንጀራችሁ ነውና። እናንተ የክርስቶስ ስለ ሆናችሁ፥ በስሜ ቀዝቃዛ ጿ ውኃ የሚያጠጣችሁ ዋጋውን እንደማያጣ እውነት እላችኋለሁ። “በእኔ ከሚያምኑት ከእነዚህ ከታናናሾች አንዱን የሚያስት አህያ የሚፈጭበት የወፍጮ ድንጋይ በአንገቱ ታስሮ ወደ ባሕር ቢሰጥም ይሻለዋል። እጅህም ብታስትህ ቊረጣት፤ ጕuንድሽ ሆነህ ወደ ሕይወት ብትገባ ይሻልሃልና። ሁለት እጅ ኖሮህ እሳቱ ወደማይጠፋበት፥ ትሉም ወደማያንቀላፋበት ወደ ገሃነም እሳት ከምትገባ፥ እግርህም ብታስትህ ቐረጣት፤ አንካሳ ሆነህ ወደ ሕይወት ብትገባ ይሻልሃልና። ሁለት እግር ኖሮህ እሳቱ ወደማይጠፋበት፥ ትሉም ወደማያንቀላፋበት ወደ ገሃነም እሳት ከምትገባ። ዐይንህም ብታስትህ አውጣት፤ አንድ ዐይና ሆነህ ወደ እግዚአብሔር መንግሥት ብትገባ ይሻልሃልና። ሁለት ዐይን ኖሮህ እሳቱ ወደማይጠፋበት፥ ትሉም ወደማያንቀላፋበት ወደ ገሃነም እሳት ከምትገባ። “ሁሉም በእሳት ይጣፍጣልና መሥዋዕት ሁሉ በጨው ይጣፍጣል። ጨው መልካም ነው፤ ጨው ግን አልጫ ቢሆን በምን ታጣፍጡታላችሁ? በውስጣችሁ ጨው ይኑራችሁ፤ እርስ በርሳችሁም ተስማሙ።” ከዚያም ተነሥቶ በዮርዳኖስ ማዶ ወደ ይሁዳ ሀገር ሄደ፤ ሕዝቡም ደግሞ ከእርሱ ጋር ሄዱ፤ እንደ አስለመደም ያስተምራቸው ነበር። ፈሪሳውያንም መጥተው ፥ “ለሰው ሚስቱን መፍታት ይገባዋልን?” ብለው ሊፈትኑት ጠየቁት። ጌታችን ኢየሱስም መልሶ ፥ “ሙሴ ምን አዘዛችሁ?” አላቸው። እነርሱም ፥ “ሙሴስ የምትፈታበትን ደብዳቤ ጽፎ እንዲፈታት ፈቀደ ” አሉት። ጌታችን ኢየሱስም መልሶ እንዲህ አላቸው ፥ “ስለ ልባችሁ ክፋት ሚስቶቻችሁን ትፈቱ ዘንድ ሙሴ ይህን ትእዛዝ ሰጣችሁ። ከፍጥረት መጀመሪያ ግን እግዚአብሔር ወንድና ሴትን ፈጠረ። ስለዚህም ወንድ አባትና እናቱን ትቶ ሚስቱን ይከተላታል። ሁለቱም አንድ አካል ይሆናሉ፤ እንግዲያስ አንድ አካል ናቸው እንጂ ሁለት አይደሉም። እንግዲህ እግዚአብሔር አንድ ያደረገውን ሰው አይለይ።” በቤትም ደግሞ ደቀ መዛሙርቱ ይህንኑ ነገር ጠየቁት። እንዲህም አላቸው ፥ “ሚስቱን የሚፈታና ሌላይቱን የሚያገባ ሁሉ በእርስዋ ላይ ያመነዝራል። እርስዋም ባልዋን ፈትታ ሌላ ብታገባ ታመነዝራለች።” ይባርካቸውም ዘንድ ሕፃናትን አመጡለት፤ ደቀ መዛሙርቱም ያመጡአቸውን ገሠጹአቸው። ጌታችን ኢየሱስ ግን አይቶ ተቈጣ፤ እንዲህም አላቸው ፥ “ሕፃናትን ወደ እኔ ይመጡ ዘንድ ተዉ አትከልክሉአቸው፤ የእግዚአብሔር መንግሥት እንደ እነዚህ ላሉት ናትና። እውነት እላችኋለሁ፤ የእግዚአብሔርን መንግሥት እንደ ሕፃን የማይቀበላት ሁሉ አይገባባትም።” አቀፋቸውም፤ እጁንም በራሳቸው ላይ ጭኖ ባረካቸው። በመንገድ ሲሄድም አንድ ሰው መጥቶ ሰገደለትና ፥ “ቸር መምህር ሆይ፥ የዘለዓለም ሕይወትን እወርስ ዘንድ ምን ላድርግ?” ብሎ ጠየቀው። ጌታችን ኢየሱስም እንዲህ አለው ፥ “ለምን ቸር ትለኛለህ? ከአንዱ ከእግዚአብሔር በቀር ቸር የለም። ትእዛዛትን ታውቃለህ፤ አታመንዝር፤ አትግደል፤ አትስረቅ፤ በሐሰት አትመስክር፤ አታታልል፤ አባትህንና እናትህን አክብር።” እርሱም መልሶ ፥ “መምህር ሆይ፥ ይህንስ ሁሉ ከልጅነቴ ጀምሬ ጠብቄአለሁ ” አለው። ጌታችን ኢየሱስም ወደ እርሱ ተመልክቶ ወደደው፤ “ፍጹም ልትሆን ብትወድስ አንዲት ነገር ቀርታሃለች፤ ሂድና ያለህን ሁሉ ሸጠህ ለነዳያን ስጥ፤ በሰማያትም መዝገብ ታገኛለህ፤ የሞትህንም መስቀል ተሸክመህ ና፥ ተከተለኝ ” አለው። ስለዚህም ነገር ፊቱ ጠቈረ፤ ብዙ ንብረትም ነበረውና እያዘነ ሄደ። ጌታችን ኢየሱስም ወደ ደቀ መዛሙርቱ ዘወር ብሎ ተመልክቶ ፥ “ገንዘብ ላለው ሰው ወደ እግዚአብሔር መንግሥት መግባት እንዴት ጭንቅ ነው?” አላቸው። ደቀ መዛሙርቱም ይህን ነገር አደነቁ፤ ዳግመኛም ጌታችን ኢየሱስ ደቀ መዛሙርቱን እንዲህ አላቸው ፥ “ ልጆቼ ሆይ፥ በገንዘባቸው ለሚታመኑ ሰዎች ወደ እግዚአብሔር መንግሥት መግባት እንዴት ጭንቅ ነው? ባለጸጋ ወደ እግዚአብሔር መንግሥት ከሚገባ ግመል በመርፌ ቀዳዳ ቢያልፍ ይቀላል።” እነርሱም እጅግ አድንቀው እርስ በርሳቸው ፥ “እንግዲህ ማን ሊድን ይችላል?” ተባባሉ። ጌታችን ኢየሱስም አያቸውና ፥ “በሰው ዘንድ ይህ አይቻልም፤ በእግዚአብሔር ዘንድ ግን ሁሉ ይቻላል ” አላቸው። ጴጥሮስም ፥ “እነሆ፥ እኛ ሁሉን ትተን ተከተልንህ ” ይለው ጀመር። ጌታችን ኢየሱስም መልሶ እንዲህ አላቸው ፥ “እውነት እላችኋለሁ፤ ስለ እኔና ስለ ወንጌል ቤትን ወይም እርሻን፥ ወይም ወንድሞችን፥ ወይም እኅቶችን፥ ወይም አባትን፥ ወይም እናትን፥ ወይም ሚስትን፥ ወይም ልጆችን የሚተው፥ በዚህ ዓለም በመከራና በስደት መቶ እጥፍ ቤትንና እርሻን፥ ወንድሞችንና እኅቶችን፥ አባትንና እናትን፥ ልጆችንም የማያገኝ የለም። በሚመጣውም ዓለም የዘለዓለም ሕይወትን ያገኛል። ብዙዎች ፊተኟች ኋለኟችን ይሆናሉ፤ ኋለኟችም ፊተኟችን ይሆናሉ።” በመንገድም ወደ ኢየሩሳሌም ሲወጡ ጌታችን ኢየሱስ ይቀድማቸው ነበርና ተደነቁ፤ የሚከተሉትም ፈሩ፤ ዐሥራ ሁለቱንም ወደ እርሱ ወስዶ ይደርስበት ዘንድ ያለውን ይነግራቸው ጀመር። እንዲህም አላቸው ፥ “እነሆ፥ ወደ ኢየሩሳሌም እንወጣለን፥ የካህናት አለቆችና ጻፎችም የሰውን ልጅ ይይዙታል፤ የሞት ፍርድም ይፈርዱበታል፤ ለአሕዛብም አሳልፈው ይሰጡታል። ያፌዙበታል፤ ይተፉበታልም፤ ይገርፉታልም፤ ይገድሉታልም፤ በሦስተኛውም ቀን ይነሣል።” ሁለቱ የዘብዴዎስ ልጆች ያዕቆብና ዮሐንስም ወደ እርሱ ቀርበው ፥ “መምህር ሆይ፥ የምንለምንህን እንድታደርግልን እንሻለን ” አሉት። እርሱም ፥ “ምን ላደርግላችሁ ትሻላችሁ?” አላቸው። እነርሱም ፥ “በጌትነትህ አንዳችን በቀኝህ፥ አንዳችንም በግራህ እንድንቀመጥ ፍቀድልን ” አሉት። ጌታችን ኢየሱስም እንዲህ አላቸው ፥ “የምትለምኑትን አታውቁም፤ እኔ የምጠጣውን ጿዕ ልትጠጡ ትችላላችሁን? እኔ የምጠመቀውን ጥምቀትስ ትጠመቃላችሁን?” እነርሱም ፥ “አዎን፥ እንችላለን ” አሉት፤ ጌታችን ኢየሱስም እንዲህ አላቸው ፥ “እኔ የምጠጣውንስ ጿዕ ትጠጣላችሁ፤ እኔ የምጠመቃትን ጥምቀትም ትጠመቃላችሁ። በቀኜና በግራዬ መቀመጥን ግን ሰማያዊ አባቴ ለሌሎች አዘጋጅቶላቸዋል እንጂ እኔ የምሰጣችሁ አይደለም።” ዐሥሩም ሰምተው በሁለቱ ወንድማማቾች በያዕቆብና በዮሐንስ ተቈጡ። ጌታችን ኢየሱስም ወደ እርሱ ጠርቶ እንዲህ አላቸው ፥ “አሕዛብን አለቆቻቸው እንዲፈርዱባቸው፥ ታላላቆቻቸውም እንዲሠለጥኑባቸው አታውቁምን? ለእናንተስ እንዲህ አይደለም፤ ነገር ግን ከእናንተ አለቃ ሊሆን የሚወድ አገልጋይ ይሁናችሁ። ከእናንተም ታላቅ ሊሆን የሚወድ የሁሉ ታዛዥ ይሁናችሁ። የሰው ልጅ ሊያገለግልና ነፍሱን ለብዙዎች ቤዛ ሊሰጥ እንጂ ሊያገለግሉት አልመጣምና።” ወደ ኢያሪኮም ገባ፤ ከኢያሪኮም በወጣ ጊዜ፥ ደቀ መዛሙርቱ ከእርሱ ጋር ነበሩ፤ ብዙ ሰውም ነበረ፤ የጤሜዎስ ልጅ ዕውሩ በርጤሜዎስም በመንገድ ዳር ተቀምጦ ይለምን ነበር። የናዝሬቱ ኢየሱስ እንደ ሆነም ሰምቶ ፥ “የዳዊት ልጅ ኢየሱስ ሆይ፥ ማረኝ ” ብሎ ጮኸ። ብዙዎችም ዝም እንዲል ገሠጹት፤ እርሱ ግን ድምፁን ከፍ አደረገና ፥ “የዳዊት ልጅ ሆይ፥ ማረኝ” አለ። ጌታችን ኢየሱስም ቆመና ፥ “ጥሩት ” አለ፤ እነርሱም ዕውሩን ጠሩት፤ “በርታና ተነሥ፥ መምህር ይጠራሃል ” አሉት። እርሱም ተነሥቶ ልብሱን ትቶ ወደ ጌታችን ኢየሱስ መጣ። ጌታችን ኢየሱስም መልሶ ፥ “ምን ላደርግልህ ትሻለህ?” አለው፤ ዕውሩም ፥ “መምህር ሆይ፥ እንዳይ ነው ” አለው። ጌታችን ኢየሱስም ፥ “ሂድ፤ እምነትህ አዳነችህ ” አለው፤ ወዲያውም አየ፤ በመንገድም ተከተለው። ኢየሩሳሌም ለመግባት በደብረ ዘይት አጠገብ ወደ ቤተ ፋጌና ወደ ቢታንያ በደረሱ ጊዜ ከደቀ መዛሙርቱ ሁለቱን ላከ። እንዲህም አላቸው ፥ “በፊታችሁ ወዳለችው መንደር ሂዱ፤ ወደ መንደርም በገባችሁ ጊዜ፥ ሰው በላዩ ያልተቀመጠበት የአህያ ውርንጫ ታስሮ ታገኛላችሁ፤ ፍቱና አምጡልኝ። ‘ምን ታደርጋላችሁ?’ የሚላችሁ ሰው ቢኖርም ‘ጌታው ይሻዋል ’ በሉ፤ ወዲያውኑም ወደዚህ ይሰድደዋል።” ሄደውም በበሩ አጠገብ ባለው ሜዳ በመንገድ ዳር የታሰረ ውርንጫ አገኙ፤ ፈቱትም። ከዚያ ቆመው የነበሩትም ፥ “ምን ልታደርጉት ነው ውርንጫዉን የምትፈቱት?” አሉአቸው። ጌታችን ኢየሱስ እንደ አዘዛቸውም ነገሩአቸው፤ እነርሱም ተዉአቸው። ውርንጫዉንም ወደ ጌታችን ኢየሱስ ወሰዱና ልብሳቸውን በላዩ ደልድለው አስቀመጡት። ብዙዎችም ልብሳቸውን በመንገድ ላይ አነጠፉ፤ ሌሎችም ከዛፍ ቅጠሎችን እየቈረጡ ያነጥፉ ነበር። በፊት የሚሄዱ፥ በኋላም የሚከተሉ እንዲህ እያሉ ይጮኹ ነበር ፥ “ሆሣዕና፥ በእግዚአብሔር ስም የሚመጣ ቡሩክ ነው። በእግዚአብሔር ስም የምትመጣ የአባታችን የዳዊት መንግሥት የተባረከች ናት፤ ሆሣዕና በአርያም።” ጌታችን ኢየሱስም ወደ ኢየሩሳሌም ወደ ቤተ መቅደስ ገባ፤ ሁሉንም ተመልክቶ በመሸ ጊዜ ከዐሥራ ሁለቱ ጋር ወደ ቢታንያ ሄደ። በነጋዉም ከቢታንያ በወጣ ጊዜ ተራበ። በለስንም ከሩቅ አየ፤ ቅጠልም ነበራት፤ በውስጥዋም የሚያገኘው ፍሬ እንዳለ ሊያይ ሄደ፤ ወደ እርስዋም በሄደ ጊዜ ከቅጠል ብቻ በቀር ምንም አላገኘባትም፤ የበለስ ጊዜ አልነበረምና። መልሶም ፥ “ከእንግዲህ ወዲህ ለዘለዓለም ከአንቺ ፍሬ የሚበላ አይኑር ” አላት፤ ደቀ መዛሙርቱም ሰሙት። ወደ ኢየሩሳሌምም በደረሱ ጊዜ ወደ ቤተ መቅደስ ገባ፤ በመቅደስ የሚሸጡትንና የሚለውጡትን ያባርር ጀመር፤ የገንዘብ ለዋጮችንም መደርደሪያ፥ የርግብ ሻጮችንም ወንበር ገለበጠ። ማንም ዕቃ ተሸክሞ በመቅደስ እንዲያልፍ አልፈቀደም። “ቤቴ ለአሕዛብ ሁሉ የጸሎት ቤት ትባላለች ተብሎ ተጽፎ የለምን? እናንተ ግን የወንበዴዎች ዋሻ አደረጋችኋት ” ብሎ አስተማራቸው። የካህናት አለቆችና ጻፎችም ሰምተው የሚገድሉበትን ምክንያት ፈለጉ፤ ነገር ግን ሕዝቡ ሁሉ ትምህርቱን ያደንቁ ነበርና ፈሩት። በመሸም ጊዜ ከከተማ ወደ ውጭ ወጣ። በነጋዉም በተመለሱ ጊዜ ያቺን በለስ ከስርዋ ደርቃ አገኙአት። ጴጥሮስም ትዝ አለውና ፥ “መምህር ሆይ፥ እነሆ፥ ያቺ የረገምሃት በለስ ደርቃለች ” አለው። ጌታችን ኢየሱስም መልሶ እንዲህ አላቸው ፥ “እግዚአብሔርን ማመን ይኑራችሁ፤ እውነት እላችኋለሁ፥ ይህን ተራራ ተነሥተህ ወደ ባሕር ተወርወር ብትሉት፥ በልባችሁም ባትጠራጠሩ፥ ብታምኑም እንደ ተናገራችሁት ይሆናል። ስለዚህ እላችኋለሁ፥ “አምናችሁ የምትጸልዩትንና የምትለምኑትንም ሁሉ ታገኛላችሁ፤ ይሆንላችሁማል። “በምትጸልዩበትም ጊዜ በሰማያት ያለው አባታችሁ በደላችሁን ይቅር እንዲላችሁ በወንድማችሁ ያለውን በደል ይቅር በሉ። እናንተ ግን ይቅር ባትሉ በሰማያት ያለው አባታችሁም በደላችሁን ይቅር አይላችሁም።” ዳግመኛም ወደ ኢየሩሳሌም ሄደ፤ በቤተ መቅደስም ሲመላለስ የካህናት አለቆችና ጻፎች ሽማግሌዎችም ወደ እርሱ መጡ። “በማን ሥልጣን ይህን ታደርጋለህ? ወይስ ይህን ለማድረግ ይህን ሥልጣን ማን ሰጠህ?” አሉት። ጌታችን ኢየሱስም እንዲህ አላቸው ፥ “እኔም አንዲት ነገርን እጠይቃችኋለሁ፤ ንገሩኝ፤ እኔም በማን ሥልጣን ይህን እንደማደርግ እነግራችኋለሁ። የዮሐንስ ጥምቀት ከወዴት ነበረች? ከሰማይ ነበረችን? ወይስ ከሰው? ንገሩኝ።” እርስ በርሳቸውም እንዲህ ተባባሉ ፥ “ከሰማይ ነው ብንለው እንኪያ ለምን አላመናችሁበትም? ይለናል። ከሰው ነው ብንለውም ሕዝቡን እንፈራለን፤” ሁሉ ዮሐንስን በእውነት እንደ ነቢይ ያዩት ነበርና። መልሰውም ለጌታችን ኢየሱስ ፥ “አናውቅም ” አሉት፤ ጌታችን ኢየሱስም መልሶ ፥ “እኔም በማን ሥልጣን ይህን እንደማደርግ አልነግራችሁም ” አላቸው። ምሳሌም ይመስልላቸው ጀመረ፤ እንዲህም አላቸው ፥ “አንድ ሰው የወይን አትክልት ተከለ፤ ቅጥርም ቀጠረለት፤ መጥመቂያም አስቈፈረለት፤ በውስጡም ግንብ ሠራ፥ ለገባሮችም ሰጥቶ ወደ ሌላ ሀገር ሄደ። በጊዜውም ከወይኑ ፍሬ ያመጣለት ዘንድ ወደ ገባሮች አገልጋዩን ላከ። ይዘውም ገረፉት፤ ባዶ እጁንም ሰደዱት። ዳግመኛም ሌላዉን አገልጋዩን ወደ እነርሱ ላከ፤ እርሱንም ደበደቡት፤ ቀጥቅጠውና አዋርደውም ሰደዱት። እንደገናም ሌላዉን አገልጋዩን ላከ፤ እርሱንም ገደሉት፤ ሌሎችንም ብዙዎች አገልጋዮችን ላከ፤ የገረፉትም አለ፤ የገደሉትም አለ። የሚወደውም አንድ ልጅ ነበረው፤ ከሁሉም በኋላ ‘ልጄንስ ያፍሩታል ’ ብሎ ወደ እነርሱ ላከው። ገባሮችም ፥ ‘ወራሹ ይህ ነው፤ ኑ፤ እንግደለውና ርስቱን እጅ እናድርግ ’ አሉ። ይዘውም ከወይኑ ቦታ ወደ ውጭ አውጥተው ገደሉት። እንግዲህ የወይኑ ባለቤት ምን ያደርጋቸው ይሆን? መጥቶ እነዚያን ገባሮች ያጠፋቸዋል፤ ወይኑንም ለሌሎች ይሰጣል። ይህንስ በመጽሐፍ አላነበባችሁምን? ‘ግንበኟች የናቁአት ድንጋይ እርስዋ የማዕዘን ራስ ሆነች። እርስዋ ከእግዚአብሔር ዘንድ ሆነች፤ ለዐይኖቻችንም ድንቅ ናት’።” ይህንም ምሳሌ ስለ እነርሱ እንደ ተናገረ ዐውቀዋልና ሊይዙት ወደዱ፤ ነገር ግን ሕዝቡን ፈሩ፤ ትተውትም ሄዱ። ፈሪሳውያንም በቃሉ ያስቱት ዘንድ ሰዎችን ከሄሮድስ ሰዎች ጋር ወደ እርሱ ላኩ። እነርሱም መጥተው እንዲህ አሉት ፥ “መምህር ሆይ፥ አንተ እውነተኛ እንደ ሆንህ እናውቃለን፤ ማንም አያሳዝንህም፤ የሰው ፊትም አይተህ አታዳላም፤ በእውነት የእግዚአብሔርን መንገድ ታስተምራለህና ለቄሣር ግብር መስጠት ይገባልን? ወይስ አይገባም? እንስጥን? ወይስ አንስጥ?” ጌታችን ኢየሱስም ተንኰላቸውን ዐወቀባቸውና ፥ “ለምን ትፈትኑኛላችሁ? ገንዘቡን አምጥታችሁ አሳዩኝ ” አላቸው። እነርሱም አመጡለት፤ “ይህ መልኩ፥ ጽሕፈቱስ የማን ነው?” አላቸው፤ እነርሱም “የቄሣር ነው ” አሉት። ጌታችን ኢየሱስም መልሶ ፥ “የቄሣርን ለቄሣር ስጡ፤ የእግዚአብሔርንም ለእግዚአብሔር አድርጉ ” አላቸው፤ አደነቁትም። ትንሣኤ ሙታን የለም የሚሉ ሰዱቃውያን ወደ እርሱ መጡ። እንዲህም ብለው ጠየቁት ፥ “መምህር ሆይ፥ የአንድ ሰው ወንድም ልጅ ሳይኖረው ሚስቱን ትቶ ቢሞት ወንድሙ ሚስቱን አግብቶ ለወንድሙ ዘር ይተካ ብሎ ሙሴ ጽፎልን ነበር። እንግዲህ በእኛ ዘንድ ሰባት ወንድማማቾች ነበሩ፤ ታላቁ ሚስት አግብቶ ልጅ ሳይወልድ ሞተ። ሁለተኛዉም አገባትና ልጅ ሳይወልድ ሞተ፤ ሦስተኛዉም እንዲሁ። ሰባቱም አገቡአት፤ ዘርም አልተዉም፤ ከሁሉም በኋላ ያቺ ሴት ሞተች። እንግዲህ ሙታን በሚነሡበት ጊዜ ከእነርሱ ለማንኛው ሚስት ትሆናለች? ሰባቱም አግብተዋት ነበርና።” ጌታችን ኢየሱስም መልሶ እንዲህ አላቸው ፥ “መጻሕፍትንና የእግዚአብሔርን ኀይል ባለማወቅ ተሳሳታችሁ። ሙታንስ በሚነሡበት ጊዜ እነርሱ በሰማያት እንደ እግዚአብሔር መላእክት ሆነው ይኖራሉ እንጂ አያገቡም፤ አይጋቡምም። ሙታን እንዲነሡ ግን እግዚአብሔር በዕፀ ጳጦስ ዘንድ ‘እኔ እግዚአብሔር የአንተ አምላክ፥ የአብርሃም አምላክ፥ የይስሐቅም አምላክ፥ የያዕቆብም አምላክ ነኝ ’ ብሎ የነገረውን በሙሴ መጽሐፍ አላነበባችሁምን? እንግዲህ የሕያዋን አምላክ ነው እንጂ የሙታን አምላክ አይደለም፤ እናንተ ግን በብዙ ትሳሳታላችሁ።” ከጸሓፊዎችም አንዱ ፥ መጥቶ ሲከራከሩ ሰማና መልካም እንደ መለሰላቸው አይቶ ፥ “ከሁሉ የምትበልጠው ትእዛዝ የትኛይቱ ናት?” ብሎ ጠየቀው። ጌታችን ኢየሱስም መልሶ እንዲህ አለው ፥ “ከትእዛዛቱ ሁሉ የምትበልጠው ይህች ናት፤ ‘እስራኤል ሆይ፥ ስማ፤ እግዚአብሔር አምላካችን አንድ እግዚአብሔር ነው። እግዚአብሔር አምላክህን በፍጹም ልብህ፥ በፍጹም ነፍስህ፥ በፍጹም ዐሳብህ፥ በፍጹም ኀይልህ ውደደው፤’ የመጀመሪያይቱ ትእዛዝ ይህች ናት። የምትመስላትም ሁለተኛይቱ ይህቺ ናት፤ ‘ወንድምህን እንደ ራስህ ውደድ ’ ከእነዚህ ከሁለቱ ትእዛዛት የሚበልጥ የለም።” ያም ጸሓፊ እንዲህ አለው ፥ “መምህር ሆይ፥ በእውነት መልካም ብለሃል፤ እግዚአብሔር አንድ ነው፤ ከእርሱም በቀር ሌላ የለም። በፍጹም ልብህ በፍጹም ነፍስህ፥ በፍጹም ዐሳብህ፥ በፍጹም ኀይልህም እርሱን መውደድ፥ ባልንጀራህንም እንደ ራስ መውደድ ከመባና ከመሥዋዕት ሁሉ ይበልጣል።” ጌታችን ኢየሱስም ብልህ እንደ ሆነ አይቶ “አንተ ከእግዚአብሔር መንግሥት የራቅህ አይደለህም ” አለው፤ ከዚህ በኋላ ግን ሊጠይቀው የደፈረ የለም። ጌታችን ኢየሱስም በቤተ መቅደስ ሲያስተምራቸው እንዲህ አላቸው ፥ “ጸሓፊዎች ፥ ክርስቶስ የዳዊት ልጅ ነው እንዴት ይላሉ? እርሱ ራሱ ዳዊት በመንፈስ ቅዱስ ‘ጌታ ጌታዬን ጠላቶችህን ከእግርህ ጫማ በታች እስካደርጋቸው ድረስ በቀኜ ተቀመጥ አለው ’ ይላል። እንግዲህ፤ እርሱ ራሱ ዳዊት ጌታዬ ያለው እንዴት ልጁ ይሆናል?” ሕዝቡም ሁሉ ደስ ብሎአቸው ያዳምጡት ነበር። ሲያስተምራቸውም እንዲህ አላቸው ፥ “ዕወቁ፤ ረጅም ልብስ ለብሰው ወዲያና ወዲህ መመላለስን፥ በገባያም እጅ እንዲነሷቸው ከሚወዱ፥ በምኵuራብም፥ ፊት ለፊት መቀመጥን፥ በማዕድም በላይ መቀመጥን ከሚወዱ ከጸሓፊዎች ተጠበቁ።። በረዥም ጸሎታቸው እያመካኙ የመበለቶችን ገንዘብ የሚበሉ እነዚህ ጽኑ ፍርድን ይቀበላሉ።” ጌታችን ኢየሱስም በሙዳየ ምጿት ፊት ለፊት ተቀምጦ፥ በሙዳየ ምጿቱ ገንዘብ የሚጨምሩ ሰዎችን ያይ ነበር፤ ብዙ ባለጸጎችም ብዙ ገንዘብ ይጨምሩ ነበር። አንዲት ድሃ መበለትም መጥታ ቆንደራጢስ የሚሉትን ሁለት መሐለቅ አገባች። ደቀ መዛሙርቱንም ጠርቶ እንዲህ አላቸው ፥ “እውነት እላችኋለሁ በሙዳየ ምጿቱ ውስጥ ገንዘብ ካገቡት ሁሉ ይህች ደሃ መበለት አብዝታ አገባች። ያገቡ ሁሉ ከትርፋቸው አግብተዋልና፤ እርስዋ ግን ከድህነቷ የነበራትን ንብረቷን ሁሉ አግብታለችና።” ከቤተ መቅደስም በወጣ ጊዜ ከደቀ መዛሙርቱ አንዱ ፥ “መምህር ሆይ፥ ድንጋዩና ሕንጻዉ ምን እንደሚመስል እይ ” አለው። ጌታችን ኢየሱስም መልሶ ፥ “ይህን ታላቅ ሕንጻ ታያለህን? ድንጋይ በድንጋይ ላይ ሳይፈርስ በዚያ አይቀርም ” አለው። በቤተ መቅደስም ትይዩ በደብረ ዘይት ተቀምጦ ሳለ ጴጥሮስና ያዕቆብ፥ ዮሐንስና እንድርያስም ለብቻቸው ጠየቁት። እንዲህም አሉት ፥ “ንገረን ይህ መቼ ይሆናል? ይህ ሁሉስ በሚደረግበት ጊዜ ምልክቱ ምንድን ነው?” ጌታችን ኢየሱስም መልሶ እንዲህ ይላቸው ጀመረ ፥ “እንዳያስቱአችሁ ተጠንቀቁ። ብዙዎች ፥ ‘እኔ ክርስቶስ ነኝ ’ እያሉ በስሜ ይመጣሉና፤ ብዙዎችንም ያስቱአቸዋልና። ጦርነትንና የጦርነትንም ወሬ በሰማችሁ ጊዜ አትደንግጡ፤ ይህ ይሆን ዘንድ አለውና፤ ነገር ግን ፍጻሜው ገና ነው። ሕዝብ በሕዝብ ላይ፥ መንግሥትም በመንግሥት ላይ ይነሣል፤ በየቦታዉም የምድር መናወጥ ይሆናል፤ ረኃብም ይመጣል፤ ይህ የፃዕር መጀመሪያ ነው። እናንተ ግን ለራሳችሁ ተጠንቀቁ፤ ምስክር ሊሆንባቸው ወደ አደባባይ ይወስዱአችኋል፤ በየምኵuራቡም ይገርፉአችኋል፤ ስለ እኔም ወደ አለቆች፥ ወደ ነገሥታትም ያደርሱአችኋል። ለአሕዛብም ሁሉ አስቀድሞ ወንጌል ሊሰበክ ይገባል። ወስደውም አሳልፈው በሚሰጧችሁ ጊዜ ምን እንደምትናገሩ አስቀድማችሁ አትጨነቁ፤ ነገር ግን ያንጊዜ የሚሰጣችሁን ተናገሩ፤ መንፈስ ቅዱስ ነው እንጂ እናንተ የምትናገሩ አይደላችሁምና። ወንድም ወንድሙን፥ አባትም ልጁን ለሞት አሳልፎ ይሰጣል፤ ልጆችም በወላጆቻቸው ላይ ይነሣሉ፤ ይገድሉአቸዋልም። ስለ ስሜ በሰው ሁሉ ዘንድ የተጠላችሁ ትሆናላችሁ፤ እስከ ፍጻሜ የሚታገሥ ግን እርሱ ይድናል። “ነገር ግን በነቢዩ በዳንኤል የተነገረውን የጥፋት ርኵuሰት በማይገባው በቅዱስ ቦታ ላይ ቆሞ በአያችሁ ጊዜ የሚያነብበው ያስተውል፤ ያንጊዜም በይሁዳ ያሉ ወደ ተራሮች ይሽሹ። በሰገነት ላይ ያለም ወደ ምድር ቤት አይውረድ፤ በቤቱ ውስጥ ያለውንም ይወስድ ዘንድ አይግባ። በዱር ያለም ልብሱን ይወስድ ዘንድ ወደ ኋላዉ አይመለስ። ነገር ግን በዚያ ወራት ለፀነሱና ለሚያጠቡ ወዮላቸው። ነገር ግን ሽሽታችሁ በክረምት እንዳይሆን ጸልዩ። በዚያ ወራት እግዚአብሔር ዓለሙን ከፈጠረበት ጊዜ ጀምሮ እስከ ዛሬ እንደ እርሱ ያልሆነ፥ እንግዲህም ደግሞ የማይሆን ጽኑ መከራ ይሆናልና። እግዚአብሔር እነዚያን ቀኖች ባያሳጥራቸው ኖሮ ሥጋ የለበሰ ሁሉ ባልዳነም ነበር፤ ነገር ግን፥ እግዚአብሔር ስለ መረጣቸው ሰዎች እነዚያ ቀኖች ያጥራሉ። ያንጊዜ ‘ክርስቶስ በዚህ አለ፤ ወይም በዚያ ነው ’ የሚላችሁ ቢኖር አትመኑ። ሐሰተኟች መሢሖችና ሐሰተኟች ነቢያት ይመጣሉና፤ ለማሳትም ተአምራትንና ድንቅ ሥራን ያደርጋሉና፤ ቢቻላቸውስ የተመረጡትንም ባሳቱአቸው ነበር። እናንተ ግን ተጠንቀቁ፤ እነሆ ሁሉን አስቀድሜ ነግሬአችኋለሁ። “ነገር ግን ያንጊዜ ከዚህ ሁሉ መከራ ጋር ፀሐይ ይጨልማል፤ ጨረቃም ብርሃኑን አይሰጥም። ከዋክብትም ከሰማይ ይወድቃሉ፤ የሰማያትም ኀይላት ይናወጣሉ። ያንጊዜም የሰውን ልጅ በብዙ ኀይልና ክብር በደመና ሲመጣ ያዩታል። ያንጊዜም መላእክትን ይልካቸዋል፤ የተመረጡትንም ከምድር ዳርቻ እስከ ሰማይ ዳርቻ ከአራቱ ማዕዘን ይሰበስቡአቸዋል። ምሳሌውንም ከበለስ ዕወቁ፤ ጫፍዋ የለመለመ፥ ቅጠልዋም ያቈጠቈጠ እንደ ሆነ ያንጊዜ መከር እንደ ደረሰ ታውቃላችሁ። እንዲሁ እናንተም ይህን ሁሉ እንደ ሆነ ባያችሁ ጊዜ፤ ከደጃፍ እንደ ደረሰ ዕወቁ። እውነት እላችኋለሁ፤ ይህ ሁሉ ሳይደረግ ይህቺ ትውልድ አታልፍም። ሰማይና ምድር ያልፋል፥ ቃሌ ግን አያልፍም። “ስለዚያች ቀን ወይም ስለዚያች ሰዓት ግን የሰማይ መላእክትም ቢሆኑ፥ ወልድም ቢሆን ከአብ በቀር የሚያውቅ የለም። ጊዜዉ መቼ እንደሚሆን አታውቁምና ተጠንቀቁ፤ ትጉ፥ ጸልዩም። ቤቱን ትቶ ለአገልጋዮቹም ከእነርሱ ለእያንዳንዳቸው ሥራቸውን ሰጥቶ በረኛውንም እንዲተጋ አዝዞ ወደ ሩቅ ሀገር እንደሚሄድ ሰው ነውና። እንግዲህ ባለቤቱ መቼ እንደሚመጣ፥ በማታ፥ ወይም በመንፈቀ ሌሊት፥ ወይም ዶሮ ሲጮኽ፥ ወይም በማለዳ እንደ ሆነ አታውቁምና፥ ድንገት እንዳይመጣባችሁ፥ ተኝታችሁም እንዳያገኛችሁ፥ ትጉ፤ እነሆ፥ ለእናንተ የምናገረውን ለሁሉ እላለሁ ትጉ።” ከሁለት ቀንም በኋላ ፋሲካና የቂጣ በዓል ነበረ፤ የካህናት አለቆችና ጸሓፊዎችም ሊተናኰሉት፥ ሊይዙትና ሊገድሉት ይሹ ነበር። ሕዝቡም እንዳይታወኩ “በበዓል አይሁን ” አሉ። እርሱም በቢታንያ በለምጻሙ በስምዖን ቤት በማዕድ ተቀምጦ ሳለ አንዲት ሴት ዋጋዉ የከበረ ጥሩ የናርዶስ ሽቱ የሞላበት የአልባስጥሮስ ብልቃጥ ይዛ መጣች፤ ብልቃጡንም ከፍታ በራሱ ላይ አፈሰሰችው። እንዲህም ብለው የተቈጡ ነበሩ ፥ “የዚህ ሽቱ ጥፋት ይህን ያህል ለምንድን ነው? ይህ ሽቱ ከሦስት መቶ ዲናር በላይ ተሸጦ ለነዳያን ሊሰጥ ባልተቻለም ነበር?” እርስዋንም ገሠጹአት። ጌታችን ኢየሱስም እንዲህ አላቸው ፥ “ሴቲቱን ተዉአት፤ አታድክሙአትም፤ ለእኔ መልካም ሥራ ሠርታለች። ነዳያንንስ ዘወትር በእናንተ ዘንድ ታገኙአቸዋላችሁ፤ በወደዳችሁም ጊዜ መልካም ታደርጉላቸዋላችሁ፤ እኔን ግን ዘወትር የምታገኙኝ አይደለም። ይህቺም ያላትን አደረገች፤ አስቀድማም ለቀብሬ ሥጋዬን ቀባች። እውነት እላችኋለሁ፤ ይህን ወንጌል በሚሰብኩበት በዓለሙ ሁሉ ይህች ሴት ያደረገችውን ይናገሩላታል፤ ያስቡአታልም።” ከዐሥራ ሁለቱ አንዱ ያስቆሮቱ ሰው ይሁዳም ለእነርሱ አሳልፎ ይሰጣቸው ዘንድ ወደ ካህናት አለቆች ሄደ። ሰምተውም ደስ አላቸውና ሠላሳ ብር ሊሰጡት ተዋዋሉት፤ በስውርም አሳልፎ ሊሰጣቸው ይሻ ነበር። የፋሲካዉንም በግ በሚያርዱበት በመጀመሪያው የቂጣ በዓል ቀን ደቀ መዛሙርቱ ፥ “ፋሲካን ትበላ ዘንድ፥ ወዴት ሄደን ልናዘጋጅልህ ትወዳለህ?” አሉት። ከደቀ መዛሙርቱም ሁለቱን ላካቸው፤ እንዲህም አላቸው ፥ “በፊታችሁ ወደ አለችው ከተማ ሂዱ፤ የውኃ ማድጋ የተሸከመ ሰውም ታገኛላችሁ፤ እርሱንም ተከተሉት። ወደ ገባበትም ቤት ገብታችሁ፥ ባለቤቱን ፥ መምህር ከደቀ መዛሙርቱ ጋር ፋሲካን የምበላበት አዳራሽ ወዴት ነው? ብሎሃል በሉት። እርሱም የተነጠፈና የተዘጋጀ ታላቅ አዳራሽ ያሳያችኋል፤ በዚያ አዘጋጁልን።” ደቀ መዛሙርቱም ወደ ከተማ ሄዱ፤ እንዳላቸውም አገኙና ፋሲካን አዘጋጁ። በመሸም ጊዜ ከዐሥራ ሁለቱ ደቀ መዛሙርቱ ጋር ሄደ። በማዕድም ላይ ተቀምጠው ሲበሉ ጌታችን ኢየሱስ እንዲህ አላቸው ፥ “እውነት እላችኋለሁ፤ ከእናንተ አንዱ እርሱም ከእኔ ጋር የሚበላው ያሲዘኛል።” እያንዳንዳቸውም ፥ “ከቶ እኔ እሆን?” እያሉ ይተክዙ ጀመር። እርሱም መልሶ እንዲህ አላቸው ፥ “ከዐሥራ ሁለታችሁ አንዱ ከእኔ ጋር እጁን ወደ ወጭቱ የሚያጠልቀው ነው። የሰው ልጅስ ስለ እርሱ እንደ ተጻፈ ይሄዳል፤ ነገር ግን፥ የሰው ልጅ በእጁ ለሚሰጥ ለዚያ ሰው ወዮለት፤ ያ ሰው ባልተወለደ በተሻለው ነበር።” ሲበሉም ጌታችን ኢየሱስ ኅብስቱን አንሥቶ ባርኮ ቈርሶም ፥ “ይህ ሥጋዬ ነው፤ እንኩ ብሉ ” ብሎ ሰጣቸው። ጿዉንም አንሥቶ አመስግኖ ፥ “እንኩ ሁላችሁም ከእርሱ ጠጡ ” ብሎ ሰጣቸው። እንዲህም አላቸው ፥ “ስለ ብዙዎች የሚፈስሰው የአዲስ ኪዳን ደሜ ይህ ነው። እውነት እላችኋለሁ፤ በእግዚአብሔር መንግሥት አዲስ አድርጌ እስከምጠጣባት እስከዚያች ቀን ድረስ እንግዲህ ከዚህ የወይን ፍሬ ጭማቂ አልጠጣም።” የምስጋና መዝሙርም ከዘመሩ በኋላ ወደ ደብረ ዘይት ወጡ። ጌታችን ኢየሱስም ደቀ መዛሙርቱን እንዲህ አላቸው ፥ “በዚች ሌሊት ሁላችሁ ትክዱኛላችሁ፤ ‘ጠባቂዉን እገድለዋለሁ፤ በጎቹም ይበተናሉ ’ የሚል ጽሑፍ አለና። ነገር ግን ከተነሣሁ በኋላ ወደ ገሊላ እቀድማችኋለሁ።” ጴጥሮስም ፥ “ሁሉም ቢክዱህ እንኳን እኔ ከቶ አልክድህም ” አለው። ጌታችን ኢየሱስም ፥ “እውነት እልሃለሁ፤ ዛሬ በዚች ሌሊት ዶሮ ሁለት ጊዜ ሳይጮኽ አንተ ሦስት ጊዜ ትክደኛለህ ” አለው። ጴጥሮስ ግን ቃሉን አበርትቶ ፥ “ከአንተ ጋር የምሞት እንኳ ቢሆን ከቶ አልክድህም ” አለ። ሁሉም እንደ እርሱ አሉ። ጌቴሴማኒ ተብላ ወደምትጠራ የአትክልት ቦታም ሄዱ፤ ደቀ መዛሙርቱንም ፥ “ወደዚያ ሄጄ እስክጸልይ ድረስ በዚህ ተቀመጡ ” አላቸው። ጴጥሮስን፥ ያዕቆብንና ዮሐንስንም ከእርሱ ጋር ወሰዳቸው፤ ያዝንና ይተክዝም ጀመረ። እንዲህም አላቸው ፥ “ነፍሴ እስከ ሞት ድረስ እጅግ አዘነች፤ በዚህ ተቀመጡ፤ እንግዲህም ትጉ።” ከዚህም በኋላ፥ ጥቂት እልፍ ብሎ በምድር ላይ ሰገደ፤ ይቻል እንደሆነም ያቺ ሰዓት ከእርሱ ታልፍ ዘንድ ጸለየ። “አባ አባት ሆይ፥ ሁሉ ይቻልሃል፤ ይህቺን ጿ ከእኔ አሳልፋት፤ ነገር ግን የአንተ ፈቃድ ይሁን፤ የእኔ ፈቃድም አይደለም።” በተመለሰ ጊዜም ተኝተው አገኛቸው፤ ጴጥሮስንም እንዲህ አለው ፥ “ስምዖን ሆይ፥ ተኝተሃልን? አንዲት ሰዓት እንኳ መትጋት አትችልምን? ወደ ፈተናም እንዳትገቡ ተግታችሁ ጸልዩ፤ መንፈስ ይሻልና፥ ሥጋ ግን ይደክማልና።” ዳግመኛም ሄዶ ጸለየ፤ ያንኑ ቃል ብቻም ተናገረ። ዳግመኛም በተመለሰ ጊዜ ተኝተው አገኛቸው፤ ዐይኖቻቸው በእንቅልፍ ፈዝዘው ነበርና፤ የሚናገሩትንም አያውቁም ነበርና። በሦስተኛውም መጥቶ እንዲህ አላቸው ፥ “እንግዲህስ ተኙ፥ ዕረፉም፤ አሁን ጊዜዉ ደርሶአልና፤ እነሆ፥ የሰውን ልጅ በኃጥኣን እጅ አሳልፈው ይሰጡታል። ተነሡ እንሂድ፤ እነሆ፥ የሚያሲዘኝ መጥቶአል።” ሲነጋገራቸውም ወዲያውኑ ከዐሥራ ሁለቱ አንዱ ያስቆሮቱ ሰው ይሁዳ መጣ፤ ከእርሱም ጋር ከካህናት አለቆች፥ ከጸሓፊዎችና ከሽማግሎችም የተላኩ፥ ሾተልና ጎመድ የያዙ ብዙ ሰዎች ነበሩ። የሚያሲዘውም ምልክት ሰጣቸው ፥ “የምስመው እርሱ ነውና ያዙት፤ ተጠንቅቃችሁም ውሰዱት ” አላቸው። ያንጊዜም ወደእርሱ መጣና ፥ “መምህር ሆይ፥” ብሎ ሳመው። በእርሱም ላይ እጃቸውን ዘርግተው ያዙት። ከእርሱ ጋር ቆመው ከነበሩትም አንዱ ሰይፉን መዝዞ የሊቀ ካህናቱን አገልጋይ መታው፤ ጆሮውንም ቈረጠው። ጌታችን ኢየሱስም መልሶ እንዲህ አላቸው ፥ “እንደ ሌባ ተከታትላችሁ በሾተልና በጎመድ ልትይዙኝ መጣችሁን? በመቅደስም ሳስተምር ዘወትር ከእናንተ ጋር ስኖር፥ አልያዛችሁኝም፤ ነገር ግን በመጻሕፍት ያለው ይፈጸም ዘንድ ይህ ሆነ።” ደቀ መዛሙርቱም ሁሉ ትተውት ሸሹ። ዕርቃኑን በነጠላ የሸፈነ አንድ ጐልማሳም ይከተለው ነበር፤ ጐልማሶችም ያዙት። እርሱ ግን ነጠላዉን ትቶ ዕራቁቱን ሸሸ። ጌታችን ኢየሱስንም ወደ ሊቀ ካህናቱ ወሰዱት፤ የካህናት አለቆች፥ ጸሓፊዎችና ሽማግሎችም ወደ እርሱ ተሰበሰቡ። ጴጥሮስም እስከ ሊቀ ካህናቱ ግቢ ውስጥ ድረስ ከሩቁ ተከተለው፤ በብርሃኑ በኩልም ከሎሌዎች ጋር ተቀምጦ እሳት ይሞቅ ነበር። የካህናት አለቆችና ሸንጎዎች ሁሉ ይገድሉት ዘንድ ጌታችን ኢየሱስን ይከስሱት ዘንድ የሐሰት ምስክሮችን ፈለጉ፤ ነገር ግን አጡ። በሐሰትም የመሰከሩበት ብዙዎች ነበሩ፤ ነገር ግን ቃላቸው አንድ አልሆነም። ተነሥተውም በሐሰት የተናገሩ የሐሰት ምስክሮች ነበሩ። “እኔ ይህን የሰው እጅ የሠራውን ቤተ መቅደስ አፍርሼ፥ በሦስተኛው ቀን የሰው እጅ ያልሠራው ሌላ ቤተ መቅደስ እሠራለሁ ሲል እኛ ሰምተነዋል ” አሉ። ከዚህም ጋር ምስክርነታቸው አንድ አልሆነም። ሊቀ ካህናቱም በመካከላቸው ተነሥቶ ፥ “እነዚህ ይህን ያህል ሲመሰክሩብህ የምትመልሰው አንዳች የለህምን?” ብሎ ጌታችን ኢየሱስን ጠየቀው። እርሱ ግን ዝም አለ፥ ምንም አልመለሰለትም፤ ሊቀ ካህናቱም ዳግመኛ መረመረው፤ “የቡሩክ ልጅ ክርስቶስ አንተ ነህን?” አለው። ጌታችን ኢየሱስም ፥ “አዎን፥ እኔ ነኝ፤ የሰውን ልጅ በኀይል ቀኝ ተቀምጦ፤ በሰማይ ደመና ሲመጣ ታዩታላችሁ ” አለው። ሊቀ ካህናቱም ልብሱን ቀድዶ እንዲህ አለ ፥ “እንግዲህ ምን ምስክር ትሹለታላችሁ? እነሆ፥ እናንተ ራሳችሁ ስድቡን ሰማችሁ፤ እንግዲህ ምን ትላላችሁ?” ሁሉም ፥ “ሞት ይገባዋል ” ብለው ፈረዱበት። ከመካከላቸውም አንዳንዶች ይተፉበት ነበር፤ ፊቱንም ሸፍነው ራሱን ይመቱትና፤ “ክርስቶስ፥ ትንቢት ተናገር ” ይሉት ነበር፤ ሎሌዎችም መላልሰው በጥፊ እየመቱ ወሰዱት። ጴጥሮስም በግቢው ውስጥ በታች ቤት ሳለ፥ ከሊቀ ካህናቱ ገረዶች አንዲት ብላቴና መጣች። ጴጥሮስንም እሳት ሲሞቅ አየችው፤ አስተውላም ፥ “አንተ ከናዝሬቱ ከኢየሱስ ጋር ነበርህ ” አለችው። እርሱ ግን “የምትዪውን አላውቅም፤ ልብም አላደርገውም ” ብሎ ካደ፤ ከቅፅሩም ወደ ውጭ ወደ ደጅ ወጣ፤ ዶሮም ጮኸ። ዳግመኛም ሌላዪቱ ብላቴና አየችውና ከዚያ ቆመው ለነበሩት ፥ “ይህም ከእነርሱ ወገን ነው ” አለቻቸው፤ እርሱም ሁለተኛ ካደ። ከጥቂት ጊዜም በኋላ ከዚያ ቆመው የነበሩት ጴጥሮስን ፥ “በእውነት አንተ ከእነርሱ ወገን ነህ፤ አንተ ገሊላዊ ነህና፤ አነጋገርህም ያስታውቅብሃል ” አሉት። እርሱ ግን “ይህን የምትሉትን ሰው አላውቀውም ” እያለ ይምልና ይረገም ጀመር፤ ያንጊዜም ዶሮ ሁለተኛ ጮኸ። ጴጥሮስም “ዶሮ ሁለት ጊዜ ሳይጮኽ ሦስት ጊዜ ትክደኛለህ ” ያለውን፤ የጌታችን የኢየሱስን ቃል ዐስቦ አለቀሰ። በነጋ ጊዜም የካህናት አለቆች፥ ሽማግሌዎችና ጸሓፊዎች ሸንጎውም ሁሉ ተማከሩ፤ ጌታችን ኢየሱስንም አስረው ወስደው ለጲላጦስ ሰጡት። ጲላጦስም ፥ “የአይሁድ ንጉሥ አንተ ነህን?” ብሎ ጠየቀው፤ ጌታችን ኢየሱስም ፥ “አንተ ትላለህ ” አለው። የካህናት አለቆችም በብዙ ነገር ከሰሱት፤ እርሱ ግን የመለሰው ነገር የለም። ጲላጦስም ፥ “ይህን ያህል ሲከስሱህ አንዳች አትመልስምን?” ብሎ እንደገና ጠየቀው። ጌታችን ኢየሱስ ግን ጲላጦስ እስኪያደንቀው ድረስ ምንም አልመለሰለትም። በየበዓሉም ከእስረኟች የመረጡትን አንዱን ይፈታላቸው ነበር። ከክፉ አድራጊዎችና ከነፍሰ ገዳዮች ጋር የታሰረ ስሙ በርባን የሚባል አንድ ሰው ነበር። ሕዝቡም ወጥተው እንደ አስለመደ ያደርግላቸው ዘንድ እየጮኹ ለመኑ። ጲላጦስም መልሶ ፥ “የአይሁድን ንጉሥ እፈታላችሁ ዘንድ ትወዳላችሁን?” አላቸው። የካህናት አለቆች በቅናት አሳልፈው እንደ ሰጡት ያውቅ ነበርና። የካህናት አለቆች ግን በርባንን እንዲፈታላቸው ይለምኑት ዘንድ ሕዝቡን አነሣሡአቸው። ጲላጦስም መልሶ ፥ “እንግዲህ የአይሁድ ንጉሥ የተባለውን ምን ላደርገው ትወዳላችሁ?” አላቸው። እነርሱም እንደገና ፥ “ስቀለው ” እያሉ ጮኹ። ጲላጦስም ፥ “ምን ክፉ ሥራ ሠራ?” አላቸው፤ እነርሱ ግን ፥ “ስቀለው ” እያሉ አብዝተው ጮኹ። ጲላጦስም የሕዝቡን ፈቃድ ሊያደርግ ወድዶ በርባንን ፈታላቸው፤ ጌታችን ኢየሱስንም ገርፎ ሊሰቅሉት ሰጣቸው። ወታደሮችም ወደ ግቢ ውስጥ ወደ ፍርድ ሸንጎ አገቡት፤ ባለወጎቹንም ጭፍሮች ሁሉ ጠሩ። ቀይ ሐርም አለበሱት፤ የእሾህ አክሊልም ጐንጕuነው ደፉበት፤ ተዘባበቱበትም። “የአይሁድ ንጉሥ ሆይ፥ ሰላም ለአንተ ይሁን ” አሉት። ራሱንም በዘንግ ይመቱትና ይተፉበት፥ ተንበርክከውም በፊቱ ይሰግዱለት ነበር። ከተዘባበቱበትም በኋላ ያን ቀይ ሐር ገፈፉት፤ ልብሱንም አልብሰው ወደሚሰቅሉበት ቦታ ወሰዱት። ስምዖን ቀሬናዊ የተባለ አንድ መንገድ አላፊ እርሱም የእስክንድሮስና የሩፎስ አባት ከዱር ሲመጣ መስቀሉን ይሸከም ዘንድ አስገደዱት። በትርጓሜው የራስ ቅል ወደሚሉት ቦታ ጎልጎታ ወደሚባል ስፍራ ወሰዱት። ከከርቤ ጋር የተቀላቀለ ወይን እንዲጠጣ ሰጡት፤ እርሱ ግን አልጠጣም አለ። ሰቀሉትም፤ በልብሱም ላይ ዕጣ ተጣጥለው እንደ ድርሻቸው ተካፈሉ። ሲሰቅሉትም ሦስት ሰዓት ነበር። የበደሉ ደብዳቤም “የአይሁድ ንጉሥ ነው ” ይል ነበር። ከእርሱ ጋርም ሁለት ወንበዴዎችን አንዱን በቀኙ፥ አንዱንም በግራዉ ሰቀሉ። መጽሐፍም ፥ “ከዐመፀኟች ጋር ተቈጠረ ” ያለው ተፈጸመ። መንገድ ተላላፊዎችም ይሰድቡት ነበር፤ ራሳቸውንም እየነቀነቁ እንዲህ ይሉት ነበር ፥ “ቤተ መቅደስን የምታፈርሰው፥ በሦስት ቀንም የምትሠራው ሆይ፥ ከመስቀል ወርደህ ራስህን አድን፤” እንዲሁ የካህናት አለቆችና ጸሓፊዎችም እየዘበቱበት “ሌላውን የሚያድን፥ ራሱን ማዳን የማይችል ” ይሉት ነበር። “እርሱ የእስራኤል ንጉሥ ክርስቶስ ከሆነ እስኪ አሁን ከመስቀሉ ይውረድና አይተን እንመንበት፤” አሉ፤ አብረውት የተሰቀሉትም ያሽሙአጥጡት ነበር። ቀትርም በሆነ ጊዜ ፀሐይ ጨለመ፤ ምድርም ሁሉ እስከ ዘጠኝ ሰዓት ድረስ ጨለማ ሆነ። ዘጠኝ ሰዓትም በሆነ ጊዜ ጌታችን ኢየሱስ በታላቅ ቃል ፥ “ኤሎሄ ኤሎሄ ላማ ሰበቅታኒ?” ብሎ ጮኸ፤ ትርጓሜውም “አምላኬ አምላኬ ለምን ተውኸኝ?” ማለት ነው። በዚያ ቆመው ከነበሩትም ፥ “ኤልያስን ይጠራል ” አሉ። አንዱም ሮጠና ሰፍነጉን መጻጻ መልቶ በዘንግ አስሮ አጠጣውና ፥ “ዝም በሉ፤ ኤልያስ መጥቶ ያወርደው እንደ ሆነ እንይ ” አለ። ጌታችን ኢየሱስም በታላቅ ድምፅ ጮኸ፤ ነፍሱንም ከሥጋው ለየ። የቤተ መቅደሱ መጋረጃም ከላይ እስከ ታች ከሁለት ተቀደደ። ፊት ለፊት የቆመው የመቶ አለቃም እንዲህ ጮኾ እንደ ሞተ ባየ ጊዜ ፥ “ይህ ሰው በእውነት የእግዚአብሔር ልጅ ነው ” አለ። ከሩቅም ቆመው የሚያዩት ሴቶች ነበሩ፤ እነርሱም ማርያም መግደላዊት፥ የታናሹ ያዕቆብ እና የዮሳ እናት ማርያም፥ ሰሎሜም ነበሩ። እነዚህም ከገሊላ ጀምሮ ይከተሉትና ያገለግሉት የነበሩ ናቸው፤ ሌሎችም ብዙዎች ከእርሱ ጋር ወደ ኢየሩሳሌም የወጡ ነበሩ። ያንጊዜም ዐርብ ሲመሽ የሰንበት መግቢያ ነበር። ደግና ምክር ዐዋቂ የነበረ ሰው፥ እርሱም የእግዚአብሔርን መንግሥት ተስፋ ያደርግ የነበረ የአርማትያሱ ዮሴፍ መጣ፤ ደፍሮም ወደ ጲላጦስ ገባና የጌታችን የኢየሱስን ሥጋ ለመነ። ጲላጦስም ፥ እንዴት እንደ ሞተ አደነቀ፤ ወታደሩንም ጠርቶ ፥ “ፈጽሞ ሞተን?” አለው፤ ወታደሩም ፥ “አዎን፥ ሞተ ” አለው። እንደ ሞተም ከወታደሩ ተረድቶ ሥጋዉን ለዮሴፍ እንዲሰጡት አዘዘ። ዮሴፍም በፍታ ገዛ፤ አውርዶም በበፍታ ገንዞ ከዐለት ባስፈለፈለው አዲስ መቃብር ቀበረው፤ ድንጋይም አገላብጦ የመቃብሩን አፍ ገጠመ። ማርያም መግደላዊትና የዮሳ እናት ማርያምም የቀበሩበትን አዩ። ሰንበትም ባለፈች ጊዜ ማርያም መግደላዊት፥ የያዕቆብ እናት ማርያም፥ ሰሎሜም መጥተው ሥጋዉን ሊቀቡ ሽቱ ገዙ። በእሑድ ሰንበትም እጅግ ማልደው ፀሐይ በወጣ ጊዜ፥ ወደ መቃብር ሄዱ። እርስ በርሳቸውም ፥ “ድንጋዪቱን ከመቃብሩ አፍ ላይ ማን ያነሣልናል?” አሉ፤ ድንጋዪቱ እጅግ ታላቅ ነበረችና። አሻቅበውም በተመለከቱ ጊዜ ደንጋዪቱ ተንከባልላ አዩ። ወደ መቃብሩም በገቡ ጊዜ አንድ ጐልማሳ ነጭ ልብስ ለብሶ በስተቀኝ ተቀምጦ አገኙና ደነገጡ። እርሱም እንዲህ አላቸው ፥ “አትደንግጡ፤ የተሰቀለውን የናዝሬቱን ኢየሱስን ትሻላችሁን? ተነሥቶአል፤ በዚህስ የለም፤ የተቀበረበትም ቦታ እነሆ። ነገር ግን፥ ሂዱና ለደቀ መዛሙርቱና ለጴጥሮስም ወደ ገሊላ እንደሚቀድማቸው ንገሩአቸው፤ እንደ ነገራቸውም በዚያ ያዩታል።” ከመቃብርም ወጥተው ሸሹ፤ ፍርሀትና ድንጋጤ ይዞአቸዋልና፤ ስለ ፈሩም ለማንም አልተናገሩም፤ ያዘዛቸውንም ሁሉ ለጴጥሮስና ለወንድሞቹ ተናገሩ። ጌታችን ኢየሱስም ከሙታን ተለይቶ ከተነሣ በኋላ ተገለጠላቸውና፥ ለዘለዓለም ሕይወት የሚሆን የማይለወጥ ቅዱስ ወንጌልን ለፍጥረቱ ሁሉ ከምሥራቅ እስከ ምዕራብ ይሰብኩ ዘንድ ላካቸው። በእሑድ ሰንበትም ማለዳ ተነሥቶ ሰባት አጋንንትን ላወጣላት ለማርያም መግደላዊት አስቀድሞ ታያት። እርስዋም ሄዳ ከእርሱ ጋር ለነበሩት ሲያዝኑና ሲያለቅሱ ሳሉ ነገረቻቸው። እነርሱ ግን ሕያው እንደ ሆነ፥ ለእርስዋም እንደ ተገለጠላት በሰሙ ጊዜ አላመንዋትም። ከዚህም በኋላ፥ ከእነርሱ ለሁለቱ ወደ ገጠር ሲሄዱ በሌላ መልክ ተገለጠላቸው። እነርሱም ደግሞ ሄደው ለባልንጀሮቻቸው ነገሩ፤ እነርሱንም ቢሆን አላመኑአቸውም። ከዚህም በኋላ፥ ደግሞ ዐሥራ አንዱ በማዕድ ተቀምጠው ሳለ ተገለጠላቸው፤ እንደ ተነሣ ያዩትን አላመኑአቸውምና ስለ ሃይማኖታቸው ጕuድለት ገሠጻቸው፤ የልባቸውንም ጽናት ነቀፈ። እንዲህም አላቸው ፥ “ወደ ዓለም ሁሉ ሂዱ፤ ለፍጥረትም ሁሉ ወንጌልን ስበኩ። ያመነ የተጠመቀም ይድናል፤ ያላመነ ግን ይፈረድበታል። ይህችም ምልክት በስሜ የሚያምኑትን ትከተላቸዋለች፤ በስሜ አጋንንትን ያወጣሉ፤ በአዲስ ቌንቌም ይናገራሉ። እባቦችንም በእጃቸው ይይዛሉ፤ የሚጐዳቸውም ነገር የለም፤ የሚገድል መርዝ ቢጠጡም የሚጐዳቸው የለም፤ በድውያን ላይም እጃቸውን ይጭናሉ፤ ድውያኑም ይፈወሳሉ።” ጌታችን ኢየሱስም ከተነጋገራቸው በኋላ ወደ ሰማይ ዐረገ፤ በአባቱም በእግዚአብሔር ቀኝ ተቀመጠ። እነርሱም ወጥተው ጌታ እየረዳቸው፥ ቃሉንም በማያቌርጥ ተአምር እያጸናላቸው በስፍራው ሁሉ አስተማሩ። ከሰባ ሁለቱ አርድእት አንዱ ወንጌላዊው ማርቆስ የጻፈው ወንጌል ተፈጸመ፤ የጻፈውም በሮም ሀገር በሮማይስጥ ቌንቌ፤ ጌታችን በሥጋ ወደ ሰማይ ባረገ በዐሥራ አንድ ዓመት፥ ቀላውዴዎስ ቄሣር በነገሠ በአራት ዓመት ነው። ለእግዚአብሔር ምስጋና ይሁን። አሜን። በእኛ ዘንድ የተፈጸመውንና የታመነውን የሥራውን ዜና በሥርዐት ሊጽፉ የጀመሩ ብዙዎች ናቸው። ከእኛ አስቀድሞ በዐይን ያዩትና የቃሉ አገልጋዮች የነበሩ እንደ አስተላለፉልን፤ የከበርህ ቴዎፍሎስ ሆይ፥ ከመጀመሪያው ተከትዬ፥ ሁሉንም በየተራው እውነተኛውን እጽፍልህ ዘንድ መልካም ሁኖ ታየኝ። የተማርኸውን የነገሩን እውነት ጠንቅቀህ ታውቅ ዘንድ። በይሁዳ ንጉሥ በሄሮድስ ዘመን ከአብያ ክፍል የሆነ ዘካርያስ የሚባል አንድ ካህን ነበረ፤ ሚስቱም ከአሮን ልጆች ወገን ነበረች፤ ስምዋም ኤልሳቤጥ ነበረ። ሁለቱም በእግዚአብሔር ፊት ጻድቃን ነበሩ፤ በእግዚአብሔር ሥርዐትና በትእዛዙም ሁሉ ያለ ነውር የሚሄዱ ነበሩ። ልጅም አልነበራቸውም፤ ኤልሳቤጥ መካን ነበረችና፤ ሁለቱም አርጅተው ነበር፤ ዘመናቸውም አልፎ ነበር። እርሱም በእግዚአብሔር ፊት በተራው የክህነትን ሥራ በሚሠራበት ጊዜ፥ ካህናት እንደሚያደርጉት የሚያጥንበት ጊዜ ደረሰ፤ ወደ እግዚአብሔር ቤተ መቅደስም ገባ። ዕጣን በሚያጥንበት ጊዜም ሕዝቡ በሙሉ በውጭ ይጸልዩ ነበር። የእግዚአብሔር መልአክም በዕጣን መሠውያው በስተቀኝ ቆሞ ታየው። ዘካርያስም ባየው ጊዜ ደነገጠ፤ ፍርሀትም ረዓድም ወረደበት። መልአኩም እንዲህ አለው ፥ “ዘካርያስ ሆይ፥ አትፍራ፤ ጸሎትህ በእግዚአብሔር ፊት ተሰምቶአልና፤ ሚስትህ ኤልሣቤጥም ትፀንሳለች፤ ወንድ ልጅንም ትወልድልሃለች፤ ስሙንም ዮሐንስ ትለዋለህ። ደስታና ሐሤትም ይሆንልሃል፤ በመወለዱም ብዙዎች ደስ ይላቸዋል። እርሱ በእግዚአብሔር ፊት ታላቅ ይሆናልና የወይን ጠጅና የሚያሰክርም መጠጥ ሁሉ አይጠጣም፤ ከእናቱ ማሕፀን ጀምሮም መንፈስ ቅዱስ ይመላበታል። ከእስራኤልም ልጆች ብዙዎችን ወደ አምላካቸው ወደ እግዚአብሔር ይመልሳቸዋል። እርሱም የአባቶችን ልብ ወደ ልጆች፥ የከሓድያንንም ዐሳብ ወደ ጻድቃን ዕውቀት ይመልስ ዘንድ፥ ሕዝብንም ለእግዚአብሔር የተዘጋጀ ያደርግ ዘንድ በኤልያስ መንፈስና ኀይል በፊቱ ይሄዳል።” ዘካርያስም የእግዚአብሔርን መልአክ እንዲህ አለው ፥ “ይህ እንደሚሆን በምን አውቃለሁ? እነሆ፥ እኔ አርጅቼአለሁ፤ የሚስቴም ዘመንዋ አልፏል።” መልአኩም መልሶ እንዲህ አለው ፥ “እኔ በእግዚአብሔር ፊት የምቆመው ገብርኤል ነኝ፤ ይህንም እነግርህና አበሥርህ ዘንድ ወደ አንተ ተልኬአለሁ። አሁንም በጊዜው የሚሆነውንና የሚፈጸመውን ነገሬን አላመንኽኝምና ይህ እስኪሆን ድረስ ዲዳ ትሆናለህ፤ መናገርም ይሳንሃል።” ሕዝቡ ግን ዘካርያስን ይጠብቁት ነበር፤ በቤተ መቅደስ ውስጥ ዘግይቶ ነበርና እጅግ ተደነቁ። ወደ እነርሱ ወደ ውጭ በወጣ ጊዜም እነርሱን ማነጋገር ተሳነው፤ በቤተ መቅደስም የተገለጠለት እንዳለ ዐወቁ፤ እንዲሁም ዲዳ ሆኖ በእጁ እያመለከታቸው ኖረ። ከዚህም በኋላ የማገልገሉ ወራት በተፈጸመ ጊዜ ወደ ቤቱ ገባ። ከእነዚያም ቀኖች በኋላ ሚስቱ ኤልሳቤጥ ፀነሰች፤ ፅንስዋንም ለአምስት ወር ሸሸገች፤ እንዲህ ስትል ፥ “እግዚአብሔር በዚህ ወራት ከሰው ስድቤን ያርቅ ዘንድ በጐበኘኝ ጊዜ እንዲህ አደረገልኝ።” በስድስተኛውም ወር መልአኩ ገብርኤል ከእግዚአብሔር ዘንድ ስሟ ናዝሬት ወደምትባለው ወደ አንዲት የገሊላ ከተማ ከዳዊት ወገን ለሚሆን ዮሴፍ ለሚባል ሰው ወደ ታጨችው ወደ አንዲት ድንግል ተላከ፤ የዚያችም ድንግል ስምዋ ማርያም ይባል ነበረ። መልአኩም ወደ እርስዋ ገብቶ ፥ “ደስ ያለሽ፥ ጸጋንም የተመላሽ ሆይ፥ ደስ ይበልሽ፤ እግዚአብሔር ካንቺ ጋር ነው፤ ከሴቶች ተለይተሽ አንቺ የተባረክሽ ነሽ ” አላት። እርስዋም በአየችው ጊዜ ከአነጋገሩ የተነሣ ደነገጠችና “ይህ እንዴት ያለ ሰላምታ ነው?” ብላ ዐሰበች። መልአኩም እንዲህ አላት ፥ “ማርያም ሆይ፥ በእግዚአብሔር ዘንድ ባለሟልነትን አግኝተሻልና አትፍሪ። እነሆ፥ ትፀንሻለሽ፤ ወንድ ልጅንም ትወልጃለሽ፤ ስሙንም ኢየሱስ ትይዋለሽ። እርሱም ታላቅ ነው፤ የልዑል እግዚአብሔር ልጅም ይባላል፤ እግዚአብሔር አምላክም የአባቱን የዳዊትን ዙፋን ይሰጠዋል። ለያዕቆብ ወገንም ለዘለዓለሙ ይነግሣል፤ ለመንግሥቱም ፍጻሜ የለውም።” ማርያምም መልአኩን ፥ “ወንድ ስለማላውቅ ይህ እንዴት ይሆንልኛል?” አለችው። መልአኩም መልሶ እንዲህ አላት ፥ “መንፈስ ቅዱስ ያድርብሻል፤ የልዑል ኀይልም ይጋርድሻል፤ ከአንቺ የሚወለደውም ቅዱስ ነው፤ የልዑል እግዚአብሔር ልጅም ይባላል። እነሆ፥ ከዘመዶችሽ ወገን የምትሆን ኤልሣቤጥም እርስዋ እንኳ በእርጅናዋ ወንድ ልጅን ፀንሳለች፤ መካን ትባል የነበረችው ከፀነሰች እነሆ፥ ይህ ስድስተኛ ወር ነው። ለእግዚአብሔር የሚሳነው ነገር የለምና”። ማርያምም መልአኩን ፥ “እነሆኝ፥ የእግዚአብሔር ባሪያው አለሁ፤ እንደ ቃልህ ይሁንልኝ ” አለችው፤ ከዚህ በኋላም መልአኩ ከእርስዋ ዘንድ ሄደ። በዚያም ወራት ማርያም ፈጥና ተነሣች፤ ወደ ተራራማው ሀገር ወደ ይሁዳ ከተማም ደረሰች። ወደ ዘካርያስ ቤትም ገብታ ለኤልሣቤጥ ሰላምታ ሰጠቻት። ኤልሳቤጥም የማርያምን ሰላምታ በሰማች ጊዜ ፅንሱ በማኅፀንዋ ዘለለ፤ በኤልሣቤጥም መንፈስ ቅዱስ መላባት። በታላቅ ቃልም ጮሃ እንዲህ አለች ፥ “ከሴቶች ተለይተሽ አንቺ የተባረክሽ ነሽ፤ የማኅፀንሽም ፍሬ ቡሩክ ነው። የጌታዬ እናት ወደ እኔ ትመጪ ዘንድ እኔ ምንድን ነኝ? እነሆ፥ ሰላምታ ስትሰጭኝ ቃልሽን በሰማሁ ጊዜ፥ ፅንሱ በማኅፀኔ በደስታ ዘሎአልና። ከእግዚአብሔር ዘንድ የነገሩሽ ቃል እንደሚሆን የምታምኚ አንቺ ብፅዕት ነሽ።” ማርያምም እንዲህ አለች ፥ “ሰውነቴ እግዚአብሔርን ታከብረዋለች። ልቡናዬም በአምላኬ በመድኀኒቴ ሐሤት ታደርጋለች። የባርያውን ትሕትና ተመልክቶአልና። እነሆ፥ ከዛሬ ጀምሮ ትውልድ ሁሉ ብፅዕት ይሉኛል። ታላቅ ሥራን ሠርቶልኛልና፤ ስሙም ቅዱስ ነው። ይቅርታውም ለሚፈሩት ለልጅ ልጅ ነው። በክንዱ ኀይልን አደረገ፤ በልባቸው ዐሳብ የሚታበዩትንም በተናቸው። ኀያላኑን ከዙፋናቸው አዋረዳቸው፤ ትሑታኑንም ከፍ ከፍ አደረጋቸው። የተራቡትን ከበረከቱ አጠገባቸው፤ ባለጠጎችንም ባዶ እጃቸውን ሰደዳቸው። ብላቴናውን እስራኤልን ተቀበለው፤ ይቅርታውንም ዐሰበ። ለአባቶቻችን ለአብርሃምና ለዘሩ እስከ ዘለዓለም እንደ ተናገረው።” ማርያምም ሦስት ወር ያህል በእርስዋ ዘንድ ተቀመጠች፤ ከዚህ በኋላም ወደ ቤቷ ተመለሰች። የኤልሣቤጥም የመውለጃዋ ጊዜ ደረሰ፤ ወንድ ልጅም ወለደች። ዘመዶችዋና ጎረቤቶችዋም እግዚአብሔር ቸርነቱን እንዳበዛላት በሰሙ ጊዜ ከእርስዋ ጋር ደስ አላቸው። ከዚህም በኋላ በስምንተኛው ቀን ሕፃኑን ሊገዝሩት መጡ፤ በአባቱም ስም ዘካርያስ ብለው ጠሩት። እናቱ ግን መልሳ ፥ “አይሆንም፥ ዮሐንስ ይባል እንጂ ” አለች። እነርሱም ፥ “ከዘመዶችሽ ስሙ እንደዚህ የሚባል የለም ” አሉአት። አባቱንም ጠቅሰው ፥ “ማን ሊሉት ትወዳለህ?” አሉት። ብራናም ለመነና “ስሙ ዮሐንስ ይባል ” ብሎ ጻፈ፤ ሁሉም አደነቁ። ያንጊዜም አፉ ተከፈተ፤ አንደበቱም ተናገረ፤ እግዚአብሔርንም አመሰገነ። በዚያም ሀገር ሰው ሁሉ ላይ ፍርሀት ሆነ፤ ይህም ነገር ሁሉ በይሁዳ በተራራማው ሀገር ሁሉ ተወራ። የሰሙትም ሁሉ ፥ “እንግዲህ ይህ ሕፃን ምን ይሆን?” እያሉ በልባቸው አኖሩት፤ የእግዚአብሔር እጅ በእርሱ ላይ ነበረችና። በአባቱ በዘካርያስም መንፈስ ቅዱስ መላበት፤ እንዲህም ብሎ ትንቢት ተናገረ ፥ “ይቅር ያለን፥ ለወገኖቹም ድኅነትን ያደረገ የእስራኤል አምላክ እግዚአብሔር ይመስገን፤ ከባርያው ከዳዊት ቤት የምንድንበትን ቀንድ አስነሣልን፤ ከጥንት ጀምሮ በነበሩ በቅዱሳን በነቢያት አፍ እንደ ተናገረ። ከጠላቶቻችን እጅ፥ ከሚጠሉንም ሁሉ እጅ ያድነን ዘንድ። ቸርነቱን ከአባቶቻችን ጋር ያደርግ ዘንድ፥ ቅዱስ ኪዳኑንም ያስብ ዘንድ። ለአባታችን ለአብርሃም የማለውን መሐላ ያስብ ዘንድ። ከጠላቶቻችን እጅ ድነን ያለ ፍርሀት፥ በቅድስናና በጽድቅ በፊቱ በዘመናችን ሁሉ እንድናመልከው ይሰጠን ዘንድ። አንተም ሕፃን፥ የልዑል ነቢይ ትባላለህ፤ መንገዱን ትጠርግ ዘንድ በፊቱ ትሄዳለህና። ኀጢአታቸው ይሰረይላቸው ዘንድ መድኀኒታቸውን እንዲያውቁ ለአሕዛብ ትሰጣቸው ዘንድ። ከአርያም በጐበኘን በአምላካችን በይቅርታውና በቸርነቱ። በጨለማና በሞት ጥላ ለነበሩት ብርሃኑን ያሳያቸው ዘንድ፥ እግሮቻችንንም ወደ ሰላም ጎዳና ያቀና ዘንድ ወጣ።” ሕፃኑም አደገ፤ በመንፈስ ቅዱስም ጸና፤ ለእስራኤልም እስከታየበት ቀን ድረስ በምድረ በዳ ኖረ። በዚያም ወራት እንዲህ ሆነ፤ ሰው ሁሉ ይቈጠር ዘንድ ከአውግስጦስ ቄሣር ትእዛዝ ወጣ። ቄሬኔዎስ ለሶርያ መስፍን በነበረ ጊዜ ይህ የመጀመርያ ቈጠራ ሆነ። ሰው ሁሉ ሊቈጠር ወደየከተማው ሄደ። ዮሴፍም ከገሊላ አውራጃ ከናዝሬት ከተማ ወደ ይሁዳ፥ ቤተ ልሔም ወደምትባለው ወደ ዳዊት ከተማ ወጣ፤ እርሱ ከዳዊት ሀገርና ከዘመዶቹም ወገን ነበርና። ፀንሳ ሳለች ከእጮኛው ከማርያም ጋር ይጻፍ ዘንድ ሄደ። በዚያ ሳሉም የምትወልድበት ቀን ደረሰ። የበኵuር ልጅዋንም ወለደች፤ አውራ ጣቱንም አሰረችው፤ በጨርቅም ጠቀለለችው፤ በበረትም አስተኛችው፤ በማደርያቸው ቦታ አልነበራቸውምና። በዚያ ሀገር እረኟች ነበሩ፤ ሌሊቱንም ተግተው መንጋቸውን ይጠብቁ ነበር። እነሆም፥ የእግዚአብሔር መልአክ በአጠገባቸው ቆመ፤ የእግዚአብሔርም ብርሃን በዙሪያቸው አበራ፤ ታላቅ ፍርሀትንም ፈሩ። መልአኩም እንዲህ አላቸው ፥ “እነሆ፥ ለእናንተና ለሕዝቡ ሁሉ ደስታ የሚሆን ታላቅ የምሥራች እነግራችኋለሁና አትፍሩ። እነሆ፥ ዛሬ በዳዊት ከተማ መድኅን ተወልዶላችኋል፤ ይኸውም ቡሩክ ጌታ ክርስቶስ ነው። ለእናንተም ምልክቱ እንዲህ ነው ፥ ሕፃን አውራ ጣቱን ታስሮ፥ በጨርቅም ተጠቅልሎ በበረት ውስጥ ተኝቶ ታገኛላቸሁ።” ድንገትም ከዚያ መልአክ ጋር ብዙ የሰማይ ሠራዊት እግዚአብሔርን እያመሰገኑ መጡ። “ክብር ለእግዚአብሔር በሰማያት፥ ሰላምም በምድር፥ ለሰው ልጅም በጎ ፈቃድ ሆነ ” ይሉ ነበር። ከዚህም በኋላ መላእክት ከእነርሱ ዘንድ ወደ ሰማይ በዐረጉ ጊዜ እነዚያ እረኟች ሰዎች እርስ በርሳቸው ፥ “እስከ ቤተ ልሔም እንሂድ፤ እግዚአብሔርም የገለጠልንን ይህን ነገር እንወቅ ” አሉ። ፈጥነውም ሄዱ፤ ማርያምንና ዮሴፍን አገኙአቸው፤ ሕፃኑንም በበረት ውስጥ ተኝቶ አገኙት። በአዩም ጊዜ የነገሩአቸው ስለዚህ ሕፃን እንደ ሆነ ዐውቀው አወሩ። የሰሙትም ሁሉ እረኟቹ የነገሩአቸውን አደነቁ። ማርያም ግን ይህን ሁሉ ትጠብቀው፥ በልብዋም ታኖረው ነበር። እረኟችም እንደ ነገሩአቸው ባዩትና በሰሙት ሁሉ እግዚአብሔርን እያከበሩና እያመሰገኑ ተመለሱ። ስምንት ቀን በተፈጸመ ጊዜም ሕፃኑን ሊገዝሩት ወሰዱት፤ በማኅፀንዋ ሳትፀንሰው መልአኩ እንዳወጣለትም ስሙን ኢየሱስ አሉት። የመንጻታቸውም ወራት በተፈጸመ ጊዜ እንደ ሙሴ ሕግ በእግዚአብሔር ፊት ያቆሙት ዘንድ ወደ ኢየሩሳሌም ወሰዱት። “በኵuር ሆኖ የሚወለድ ወንድ ልጅ ሁሉ ለእግዚአብሔር የተቀደሰ ይባላል ” ተብሎ በእግዚአብሔር ሕግ እንደ ተጻፈ፥ በእግዚአብሔርም ሕግ እንደ ታዘዘ ሁለት ዋኖስ ወይም ሁለት የርግብ ግልገሎች ስለ እርሱ መሥዋዕት አድርገው ያቀርቡለት ዘንድ። በኢየሩሳሌምም ስሙ ስምዖን የሚባል አንድ ሰው ነበር፤ እርሱም ጻድቅና ደግ ሰው ነበር፤ እርሱም የእስራኤልን ደስታቸውን ያይ ዘንድ ተስፋ ያደርግ ነበር፤ መንፈስ ቅዱስም ያደረበት ነበር።